

=== ./911report/chapter-10.txt ===


KRIGSTID

Efter angrebene, mens krisepersonalet stadig forsøgte at sortere i et væld af falske alarmer, fløj Air Force One til Barksdale Air Force Base i Louisiana. En af disse alarmer drejede sig om netop Air Force One – en trussel, der dog viste sig at skyldes en misforståelse i kommunikationen i det hektiske kriselokale i Det Hvide Hus samme morgen.

Mens planen på skolen oprindeligt var at vende tilbage til Washington, frarådede Secret Service, præsidentens rådgivere samt vicepræsident Cheney dette på det kraftigste, da Air Force One var i luften kl. 9.55. Præsident Bush indvilligede modvilligt, og kl. ca. 10.10 ændrede Air Force One kurs og fløj mod vest. Målet var at finde et sikkert sted – ikke for langt væk – hvor præsidenten kunne lande og tale til det amerikanske folk. Secret Service var endvidere også interesseret i at tanke flyet op og minimere antallet af passagerer ombord. Præsidentens militære hjælper, en Air Force officer, undersøgte hurtigt mulighederne, og omkring kl. 10.20 blev Barksdale Air Force Base valgt som en passende destination. 

Da Air Force One landede i Barksdale kl. ca. 11.45, var personalet fra det lokale Secret Service-kontor endnu på vej til flyvepladsen. Følget bestod af en militær politivogn forrest og en transporter; det foreslåede informationskontor havde ingen telefoner eller stikkontakter. Personalet kæmpede med at klargøre et rum til præsidenten, alt imens den ledende Secret Service-agent gennemgik sikkerhedssituationen med de øverstbefalende i Washington. Præsidenten fremførte sin erklæring, som af sikkerhedsårsager blev optaget og ikke sendt direkte; derefter vendte følget tilbage til Air Force One. Næste destination blev diskuteret: Secret Service advarede endnu engang mod at vende tilbage til Washington, hvilket vicepræsidenten var enig i. Offutt Air Force Base i Nebraska blev valgt pga. sine fremragende kommandoer og kontrolfaciliteter, og fordi der var plads til 50 overnattende personer. Secret Service ønskede sig et sted, hvor præsidenten om nødvendigt kunne opholde sig i flere dage. 

Air Force One ankom i Offutt kl. 14.50. Kl. 15.15 mødtes præsident Bush med sin nærmeste kreds af rådgivere via en sikker video-telefonkonference. 

Rice har udtalt, at præsident Bush begyndte mødet med ordene: "Vi er i krig", og at direktøren for CIA, George Tenet sagde, at de stadig undersøgte, hvem der var ansvarlig, men at alt i første omgang pegede på al Qaeda. Stedfortræderkomitéen vendte denne aften tilbage til det stadigt udestående præsidentielle direktiv, de havde udarbejdet sommeren forinden. 

Forsvarsministeriet udråbte undtagelsestilstand 3, et forstærket militært beredskab.

For første gang i historien blev al civil lufttransport over hele USA indstillet, hvilket betød, at titusinde passagerer sad fast over hele landet. Katastrofeplaner, der skulle sikre regeringens kontinuitet og evakueringen af landets ledere, blev igangsat. Pentagon var blevet ramt; Det Hvide Hus og Capitol undgik på et hængende hår et direkte angreb. Ekstraordinære sikkerhedsforanstaltninger blev igangsat ved landets grænser og havne. Sidst på eftermiddagen valgte præsidenten at ignorere rådgivernes advarsler og beordrede Air Force One tilbage til Andrews Air Force Base. Han blev derfra med helikopter fløjet tilbage til Det Hvide Hus, hvor han passerede det stadigt ulmende Pentagon. Samme aften kl. 20.30 talte præsident Bush til folket fra Det Hvide Hus. Efter at have forsikret folket om at første prioritet var at hjælpe de sårede og at forebygge flere angreb, sagde han: "Vi gør ingen forskel på de terrorister, der udførte disse angreb og dem, der iværksatte dem". Han citerede salme 23: “Selvom jeg går gennem dødens dal…” og fortsatte: “Vil ingen amerikaner nogensinde glemme denne dag".
 
Efter talen mødtes præsident Bush atter med det Nationale Sikkerhedsråd (NSC), desuden med deltagelse af Transportrådets Norman Mineta, Joseph Allbaugh, direktør for den Føderale Nødadministration, samt statssekretær Colin Powell, der var vendt hjem fra Peru efter at have hørt om angrebene. De gennemgik dagens begivenheder. 

OMGÅENDE REAKTIONER I LANDET.

Eftersom de alvorlige, hjemlige problemer blev flere og flere, udnævnte stedfortrædende stabschef i Det Hvide Hus, Joshua Bolten, en midlertidig gruppe for ”nationale konsekvenser".

Det er værd at notere sig dagsordenen for disse første dage, især som tjekliste for fremtidige kriseplanlæggere. Problemerne begyndte med, hvordan ofrene skulle hjælpes og større tab indenfor den amerikanske finanssektor kunne forhindres, herunder organisering af føderal nødhjælp. Et spørgsmål var ligeledes, hvilke råd man skulle give befolkningen om luftkvaliteten på det nedre Manhattan, nær de nedfaldne bygninger. 

Kompensation til ofrene. Man overvejede lovgivende muligheder, i sidste instans at oprette en føderal kompensationsfond.
Fastsættelse af føderale midler. Præsident Bush lovede den 13. september byen New York 20 milliarder dollars i tillæg til de 20 milliarder dollars hans finansbogholder havde estimeret, der ville blive brug for i hele landet. 
Genoprette personflyvning. Om morgenen den 13. september, genåbnede det nationale luftrum for flyvning fra lufthavne, der levede op til de nye sikkerhedskrav.
Genåbne det finansielle marked. Markedet genåbnede mandag den 17. september med stor opbakning fra Det Hvide Hus, Skatteministeriet og Valutakommisionen, samt i samarbejde med kendte, konkurrencedygtige virksomheder. 
Beslutte hvornår og hvordan den normale sikkerhedsstandard kan genoprettes ved grænser og i havne.
Overveje lovgivende forslag om at hjælpe flyselskaber og genoprette tilliden til disse.

Selve processen i at gennemgå ovenstående understregede manglen på en effektiv statslig organisation med formålet at vurdere angribelighed og håndtere problemer i forbindelse med beskyttelse og beredskab. Selvom en række offentlige organer varetog en række af opgaverne, var sikkerhed ikke et af deres hovedområder. Den 14. september besluttede vicepræsident Cheney som et første led at anbefale dannelsen af en ny enhed i Det Hvide Hus, hvis opgave mere skulle være at koordinere alle relevante organer end at takle udfordringen i at kombinere dem med hinanden i et nyt ministerium. Denne nye enhed i Det Hvide Hus skulle være rådgivende for Homeland Security Rådet – som et sidestykke til det Nationale Sikkerhedsråds system. Vicepræsident Cheney gennemgik forslaget sammen med præsident Bush og et antal rådgivere. Præsident Bush udnævnte det nye embede og dets første indehaver, guvernør Tom Ridge fra Pennsylvania, ved en forsamling i Kongressen den 20. september. 

Den 11. september begyndte immigrationsmyndighederne i samarbejde med FBI, at anholde personer i forbindelse med overtrædelse af immigrationsloven; personer, der gennem FBI’s undersøgelse af angrebene den 11. september havde gjort sig mistænkelige. 768 udlændinge af “særlig interesse” blev anholdt. Enkelte af dem (f.eks. Zacarias Moussaoui) var faktisk allerede i immigrationsmyndighedernes varetægt allerede inden den 11. september; de fleste blev dog anholdt efterfølgende. Rigsadvokat John Ashcroft har fortalt os, at han så sit job som værende “risikobegrænsning” og bestående i, at finde frem til, hvem der havde udøvet angrebene; desuden at forhindre flere angreb. Ashcroft anordnede, at alle høringer vedrørende disse udlændinge blev holdt lukkede for offentligheden, familiemedlemmer og pressen; han pålagde regeringens advokater, at søge om kautionsafvisning, indtil de ansås for at være “renset” for enhver mistanke om terrorisme af FBI eller andre organer; han pålagde dem endvidere, at holde de mistænktes identitet hemmelig. Immigrationsmyndighedernes advokater, der havde til opgave at retsforfølge immigranterne, havde problemer med at få informationer om de tilbageholdte og deres eventuelle terrorforbindelser. I det kaos, der herskede efter angrebene, var det uhyre vanskeligt at komme igennem til lovens håndhævere, der desuden fulgte andre spor. Rensningsprocesserne, godkendt af Justitsministeriet, var tidskrævende og tog gennemsnitligt omkring 80 dage. 
 
Vi har fået følgende informationer om udlændingene af “særlig interesse”. De anholdte blev efter loven tilbageholdt på tiltale i forbindelse med immigration. Papirer indikerer, at 531 blev udvist, 162 blev løsladt mod kaution, 24 fik en slags immigrationshjælp, i 12 tilfælde frafaldt tiltalen og 8 – hvoraf én var Moussaoui, forblev varetægtsfængslet. Justitsministeriets overinspektør så store problemer i måden, de tilbageholdte, i forbindelse med angrebene den 11. september, blev behandlet på. 

Som reaktion på en anmodning om hjælp i antiterrorprogrammet af 11. september, fandt Justitsministeriet 6 mistænkelige personer på listen over tilbageholdte med “særlig interesse”, herunder 2 (bl.a. Moussaoui), der havde direkte forbindelse til en terrororganisation, og dette havde ført til nye ledetråde i efterforskningen af terrorangrebene den 11. september. 

Et tidligere medlem af al Qaeda har overfor den amerikanske regering udtalt, at regeringens anstrengelser for at overvåge landet efter 11. september, bl.a. ved at gennemgå muslimers immigrationspapirer, har været med til at hæmme al Qaedas bevægelsesfrihed i USA. 

Regeringens evne til at samle oplysninger indenfor landets grænser og evnen til at dele oplysninger med efterretningstjenester og lovens håndhævere, blev ikke prioriteret inden 11. september. Retningslinjer til dette tema blev bragt på tale i august 2001 af stedfortrædende rigsadvokat Larry Thompson, der dengang dog talte for døve ører. Angrebene den 11. september ændrede dog alt. Mindre end en uge efter angrebene begyndte en første udgave af det, der senere blev til Patrioternes Lov (officielt, USA PATRIOT Act) at tage form. 

Et centralt punkt i loven var fjernelsen af den såkaldte “mur” mellem efterretnings- og regeringsorganer, når det drejer sig om informationsdeling (omtalt i kapitel 3). Ashcroft fortalte os, at han var fast besluttet på at gøre alt, der overhovedet var muligt, inden for lovens rammer, for at finde potentielle terrorister og forhindre yderligere angreb. 

Administrationen udarbejdede et lovforslag, der med stort flertal blev godkendt i begge Kongressens huse og underskrevet den 26. oktober.  

Fly med saudiske statsborgere forlader USA.
 
Tre spørgsmål stiller sig i forbindelse med de saudiske statsborgeres afrejse fra USA umiddelbart efter angrebene den 11. september: (1) Fandt nogle af disse afgange med saudiske statsborgere sted, inden luftrummet over USA blev genåbnet den 13. september 2001? (2) Gik der nogen politisk indblanding forud for de saudiske statsborgeres afrejse? (3) Kontrollerede FBI de saudiske afrejsende grundigt nok, inden de forlod landet? Til første spørgsmål: Vi fandt ingen beviser for, at der fandt afgange sted før lufthavnene blev genåbnet om morgenen den 13. september 2001. På den anden side har vi udelukkende kunnet kontrollere fly, der startede efter luftrummets genåbning. 

Til andet spørgsmål: Vi fandt ingen beviser for politisk indblanding. Vi fandt ingen beviser for, at nogen i Det Hvide Hus over Richard Clarke deltog i nogen beslutninger om, at lade de saudiske statsborgere udrejse. Temaet kom på tale på en af de mange videokonferencer med gruppen, som Clarke var formand for, og Clarke meddelte, at han var indforstået med den måde, FBI håndterede sagen, da den blev diskuteret på hans ledelsesniveau. Clarke fortalte os: “Jeg bad Dale Watson fra FBI. . . om at tage sig af det; at se, om det var i orden at finde informationer om disse folk, og jeg bad ham om at vende tilbage til mig. Og havde de indvendinger, ville det være i orden med mig". Clarke tilføjede: “Jeg husker ikke at have talt med andre i Det Hvide Hus om det".

Selvom stabschef Andrew Card fra Det Hvide Hus husker, at nogen fortalte ham om saudiernes ønske om at udrejse kort efter 11. september, siger han, at han ikke talte med saudierne og heller ikke bad andre gøre noget ved sagen. Præsidenten og vicepræsidenten fortalte os, at de ikke kendte til sagen, før medierne omtalte den. Ingen af embedsmændene, vi har talt med, husker nogen form for indblanding eller påbud i denne sag fra højere instans. 

Til tredje spørgsmål: Vi mener, at FBI gennemførte en tilfredsstillende undersøgelse af de saudiske statsborgere, der forlod USA på charterfly. 

Den saudiske regering blev underrettet og bekræftede, at FBI kontrollerede passagerernes identitet i en række databaser inden afrejsen fandt sted. Medarbejdere fra det føderale luftfartsvæsen, der arbejdede i FBI’s kontrolcenter, sørgede for at informere FBI om de saudiske statsborgeres afrejse, og de kunne således kontrollere passagererne inden afrejse.

FBI afhørte alle personer af interesse på afgangene inden deres afrejse. Man konkluderede, at ingen af passagererne havde forbindelse til angrebene fra 11. september og har siden hen heller ikke fundet beviser for andet. Vores egen uafhængige kontrol af de saudiske passagerer bekræfter, at ingen havde kendte forbindelser til terrororganisationer. 

PLANLÆGNING AF KRIG

Sent om aftenen den 11. september talte præsidenten til nationen om dagens frygtelige begivenheder. Vicepræsident Cheney beskrev præsidentens humør som værende trist. Den lange dag var dog endnu ikke forbi. Efter det store møde med præsidentens indenrigsministerium deltog præsident Bush i et mindre møde med sine nærmeste rådgivere, en gruppe, han senere kaldte hans “krigsråd". Gruppen talte sædvanligvis vicepræsident Cheney, statssekretær Powell, forsvarsminister Donald Rumsfeld, general Hugh Shelton, viceforsvarschef (senere forsvarschef), general Myers, DCI Tenet, rigsadvokat Ashcroft og direktør i FBI, Robert Mueller. Sammen med staben fra Det Hvide Hus, herunder sikkerhedsrådgiver Condoleezza Rice og stabschef Card, var dette kernen af gruppen, der ofte blev suppleret med deres stedfortrædere, Stephen Hadley og Joshua Bolten. På dette fortrolige møde i sikkerhedsrådet, meddelte præsidenten, at det var tid til at forsvare landet. USA ville ikke kun straffe angrebenes gerningsmænd, men også ophavsmændene. Statssekretær Powell sagde, at USA måtte gøre klart overfor Pakistan, Afghanistan og de arabiske stater, at der nu skal handles. Han sagde, at vi måtte indgå en koalition. Præsidenten bemærkede, at angrebene bød på en god mulighed for at inddrage Rusland og Kina. Forsvarsminister Rumsfeld bad præsidenten og hans stab at overveje, hvem der kunne stå bag angrebene, herunder Irak, Afghanistan, Libyen, Sudan og Iran. Han stillede spørgsmål ved, hvor mange beviser USA skulle bruge, før man kunne tage sig af disse lande og pointerede, at større angreb kunne tage op til 60 dage at forberede.
 
Præsident Bush havde endnu to møder med sikkerhedsrådet den 12. september. På det første møde betonede han, at USA nu var i krig mod en ny og anderledes fjende. Præsidenten bad sin stab om at lade deres andet arbejde ligge og udvikle en strategi til eliminering af terrorister og til afstraffelse af deres støtter. Da man arbejdede på at definere mål og mening med den kommende kampagne, overvejede man at udarbejde et dokument, der ikke blot omhandlede al Qaeda, men omfattede et forslag til “eliminering af terror som en trussel mod vores livsførelse", et mål, der betød, at man ville andre terroristorganisationer i Mellemøsten til livs. 

Rice var vært ved et møde med staben den 13. september i kriselokalet for at blotlægge, hvordan kampen mod al Qaeda skulle gennemføres. Staben blev enig om, at den overordnede besked skulle være, at alle, der støttede al Qaeda, ville være i fare. USA måtte integrere diplomatiet, finansverdenen, efterretningstjenesten og militæret i deres gennemgribende strategi. Staben fokuserede på Pakistan og på, hvad man kunne gøre for at vende Taleban imod al Qaeda. Man konkluderede, at hvis Pakistan valgte ikke at hjælpe USA, ville de også være et mål. 

Samme dag mødtes viceudenrigsminister Richard Armitage med den pakistanske ambassadør i USA, Maleeha Lodhi, og den øverstbefalende i den pakistanske efterretningstjeneste, Mahmud Ahmed. Armitage meddelte dem, at USA ønskede, at Pakistan tog følgende syv skridt om:
 
At stoppe al Qaeda-operationer ved grænserne og forhindre al transportbistand til bin Laden.
At tillade USA fri overflyvning og landing til alle nødvendige militære og efterretningsmæssige operationer. 
At tillade USA og dets allierede tilgang til landet, for at udøve operationer mod al Qaeda.
At give USA tilgang til efterretningsinformationer. 
Fortsat at fordømme terrorangreb.
Stoppe al brændstoflevering til Taleban og afholde rekrutter fra at tage til Afghanistan.
Hvis beviser peger imod, at bin Laden og al Qaeda fortsætter med at samarbejde med Taleban, skal Pakistan bryde med alle forbindelser til Talebanregeringen.

Pakistan besluttede sig hurtigt. Statssekretær Powell kunne den pågældende eftermiddag på et møde med sikkerhedsrådet meddele, at den pakistanske præsident Musharraf havde indvilliget i at støtte USA i kampen mod terror. Næste dag bekræftede den amerikanske ambassade i Islamabad, at Musharraf og hans øverstbefalende militærfolk accepterede de syv betingelser. "Pakistan vil få brug for støtte fra USA i processen", bemærkede ambassaden. Musharraf sagde, at Pakistans regering gjorde store indrømmelser ved at lade USA få tilgang til landet, og at han måtte betale en stor pris for dette. Hans anseelse i Pakistan ville sikkert lide under det. Han måtte derfor vise folket, at Pakistan ville kunne drage nytte af hans beslutning. 

Ved sikkerhedsrådsmødet den 13. september, hvor statssekretær Powell gengav Pakistans svar, satte præsident Bush en diskussion i gang om et passende ultimatum til Taleban. Han bad forsvarsminister Rumsfeld om at udvikle en militærplan mod Taleban. Præsidenten ville angribe Taleban, derefter afvente og se, om de forstod budskabet og atter angribe dem massivt, hvis de ikke forstod det. Han gjorde det klart, at angrebene skulle gælde mål, der ville få indflydelse på Talebans handlemåde. 

Præsident Bush gav også udenrigsministeriet en opgave, og den følgende dag fremlagde de et dokument med navnet “Kampplan for en politisk militærstrategi for Pakistan og Afghanistan” i Det Hvide Hus. Af dokumentet fremgik det, at man fast regnede med, at bin Laden ville fortsætte sin krig mod USA, endda værende under kontrol af Taleban. Derfor indeholdt det specifikke krav til Taleban: udlevér bin Laden og hans vigtigste mænd, bl.a. Ayman al Zawahiri; endvidere skulle man meddele USA, hvad Taleban ved om al Qaeda og deres operationer; alle terroristlejre skulle lukkes; alle fængslede udlændinge frigives; og alle FN Sikkerhedsråds resolutioner skulle overholdes. 

Udenrigsministeriet foreslog følgende ultimatum til Taleban: giv os bin Laden og hans hjælpere og luk alle al Qaeda-lejre ned inden for 24 til 48 timer, eller USA tager alle nødvendige midler i brug, for at ødelægge terroristernes infrastruktur. Udenrigsministeriet forventede ikke, at Taleban ville efterkomme dette ultimatum. Derfor planlagde udenrigs- og forsvarsministerierne at opbygge en international koalition, der kunne invadere Afghanistan. Begge ministerier ville konsultere NATO og andre allierede og bede om støtte fra lande, der havde ressourcerne til rådighed. Planen stod for den generelle holdning i USA: Amerika ville bruge alle sine ressourcer på at eliminere terrorismen, straffe de ansvarlige for angrebene den 11. september, drage lande og personer, der tilbyder terrorister ly, til ansvar, arbejde sammen i en koalition for at eliminere terrorgrupper og 
-netværk og undgå overgreb på mennesker, religioner eller kulturer. 

Præsident Bush husker, at han hurtigt indså, at man måtte invadere Afghanistan med jordtropper. 

De første meldinger til præsident Bush og forsvarsminister Rumsfeld var dog skuffende. Tommy Franks, kommanderende general i centralkommandoen (CENTCOM), fortalte os, at præsidenten var utilfreds. Franks sagde, at USA’s militær ikke havde en færdig plan for, hvordan man skulle eliminere truslen fra al Qaeda i Afghanistan. De eksisterende planer for en endelig løsning var efter hans mening ikke tilstrækkelige.

Alle disse diplomatiske og militære planer blev gennemgået i weekenden den 15. - 16. september, hvor præsident Bush samlede sit råd i Camp David.

Tilstede var vicepræsident Cheney, Rice, Hadley, Powell, Armitage, Rumsfeld, Ashcroft, Mueller, Tenet, stedfortrædende forsvarsminister Paul Wolfowitz og Cofer Black, chef for DCI's Antiterrorcenter.

Tenet beskrev en plan for indsamling af informationer og igangsættelse af hemmelige operationer. Han foreslog at indsætte CIA-hold i Afghanistan til at arbejde sammen med afghanske krigsherrer, der ville deltage i kampen mod al Qaeda. Disse CIA-hold skulle arbejde sammen med militærets specialberedskabskommando. Præsident Bush godkendte senere forslaget og sagde, at det var et vendepunkt i hans tankegang. 

General Shelton orienterede staben om den foreløbige plan for Afghanistan, som militæret havde udarbejdet. Den baserede sig på den endelige løsning, “fasekampagnen”, som Pentagon var begyndt at udvikle i november 2000, som en opfølgning på de angrebsmuligheder, man var begyndt at udarbejde i 1998. Shelton havde dog tilføjet et nyt element – den muligvis vigtige indsættelse af jordtropper – og herpå lagde præsident Bush efter sigende stor vægt.

Efter at have hørt sine rådgivere, diskuterede præsident Bush med Rice om indholdet i direktiverne, der skulle sætte gang i tingene. Rice forberedte et dokument, som præsident Bush forelagde sin stab mandag morgen, den 17. september. "Formålet med dette møde", husker han at have sagt, "er at fordele opgaverne i den første bølge af krigen mod terror. Krigen begynder i dag".

I et sæt af instruktioner, der på dette morgenmøde blev ændret en smule, bad præsident Bush Ashcroft, Mueller og Tenet om at udarbejde en plan til hjemlandets forsvar. Præsident Bush instruerede statssekretær Powell i at give Taleban et ultimatum i henhold til det, hans ministerium havde foreslået tidligere. Udenrigsministeriet fik til opgave at udarbejde en plan, der skulle stabilisere Pakistan og endvidere være klar til at informere Rusland og andre lande nær Afghanistan, når det begyndte at brænde på. 

Bush og hans rådgivere diskuterede yderligere nye institutioner, der som en overgangsløsning skulle indsættes i Afghanistan og skulle forfatte det første memorandum om bin Laden. Kort herefter fik CIA tildelt nye, bredere rettigheder. 

Præsident Bush instruerede Rumsfeld og Shelton i at videreudvikle militærplanen fra Camp David, om at angribe Taleban og al Qaeda, hvis de afslog det fremsatte ultimatum. Præsidenten bad også Rumsfeld om, at sikre det amerikanske militær mod terrorangreb verden over. Og endelig bad han finansminister Paul O'Neill om at udvikle en plan til at finde frem til al Qaedas pengekilder og fryse deres midler. 

NSC-stabens medlemmer begyndte at holde møder om terroristernes pengekilder den 18. september. 

Den 18. september tog Powell også kontakt til 58 af hans udenlandske kolleger og modtog tilbud om generel nødhjælp, rekogniseringsudstyr samt person- og medicinhjælp. 

Samme dag fik viceudenrigsminister Armitage et opkald af Mahmud Ahmed med henblik på et todages besøg i Afghanistan, hvor den pakistanske efterretningschef havde haft et møde med Mullah Omar og havde overbragt ham de amerikanske fordringer. Omars svar var “ikke negativ på alle punkter". Men regeringen vidste, at det var meget usandsynligt, at Taleban ville udlevere bin Laden. 

De tidlige 9/11-udkast om præsidentens direktiver vedrørende al Qaeda blev afløst af et nyt direktiv, der dengang blev kaldt “præsidentens nationale sikkerhedsdirektiv 9”; nu hedder det "Besejring af terrortruslen mod USA". Direktivet gjaldt nu ikke blot kampen mod al Qaeda, men generelt kampen mod terror over hele verden. Det indeholdt også præsidentens hensigt om ikke at skelne mellem terrorister og de lande, der skjuler terrorister. Man ville om nødvendigt bruge militære midler for at stoppe al Qaedas frihed i Afghanistan. Det nye direktiv blev officielt underskrevet den 25. oktober, efter at kampene i Afghanistan var begyndt. Det nye direktiv havde tillæg, der beskrev hver enkelt terrorgruppe. Det gamle udkast til direktivet om al Qaeda blev første tillæg til det nye direktiv. 

USA ville stræbe efter at eliminere alle terrornetværk, udtørre deres finansielle støtter og forhindre dem i at skaffe våben til masseødelæggelse. Målet var “elimineringen af terror som en trussel mod vores livsførelse".



"FASE TO" OG IRAK-SPØRGSMÅLET.

Præsident Bush overvejede umiddelbart efter angrebet, om Saddam Husseins regime havde haft en finger med i spillet. Irak havde været USA’s fjende de sidste 11 år, og det var det eneste sted i verden, hvor USA stadig deltog aktivt i kamphandlinger. Som tidligere pilot kunne præsidenten straks nikke genkendende til angrebenes udførelse, især til Hanjours højhastighedsdyk ind i Pentagon. Han fortalte os, at han også kunne huske irakisk støtte til palæstinensiske selvmordsattentater. Præsidenten mente desuden, at Iran også kunne være involveret. 

Clarke har skrevet, at præsidenten om aftenen den 12. september bad ham og andre medlemmer af staben om, at undersøge irakiske forbindelser til angrebene den 11. september. “Find ud af, om Saddam gjorde dette”, husker Clarke at præsidenten sagde. “Find ud af, om der er en forbindelse”. Selvom præsident Bush ikke mener, at Clarkes gengivelse er korrekt, siger han dog, at han på et tidspunkt måske nok har spurgt Clarke til råds om Irak. 

Som svar på en af præsidentens anmodninger, sendte Clarkes kontor et notat til Rice den 18. september, med titlen “Undersøgelse af efterretningsinformationer om Iraks involvering i angrebene den 11. september". Rices ledende medarbejder om Afghanistan, Zalmay Khalilzad, var enig i konklusionen, at der kun var begrænsede beviser for Iraks forbindelse til al Qaeda. Notatet indikerede, at der ikke var “tvingende mistanke” om, at Irak hverken havde planlagt eller udført angrebene. Dette passede også sammen med enkelte udenlandske rapporter, herunder den tjekkiske rapport fra april 2001 fra mødet mellem Atta og en irakisk efterretningsofficer (omtales i kapitel 7) og en polsk rapport, hvori personale fra den irakiske efterretningstjeneste i Bagdad før den 11. september skulle iagttage folkemængders reaktion på et lignende angreb. Til argumentet om, at sagen omkring en forbindelse mellem Irak og al Qaeda var svag, pointerede man i notatet, at bin Laden afskyede Saddam Husseins sekularisme. Endeligt indikerede notatet, at der ikke var nogen beviser for at Saddam og bin Laden havde samarbejdet om udviklingen af nye våben. 

Flere notater viser, at Rumsfeld om eftermiddagen den 11. september instruerede General Myers i, at opdrive så megen information som overhovedet muligt. Notaterne indikerer, at han også fortalte Myers, at han ikke var interesseret i blot at ramme tomme træningslejre. Han mente, at USA burde overveje en hel række forskellige muligheder i deres reaktion på angrebene. Ministeren udtalte, at hans instinkt sagde ham, at han burde ramme Saddam Hussein samtidig med bin Laden. Rumsfeld forklarede senere, at han på dette tidspunkt overvejede, at det var én af dem, eller måske en tredje, der var den ansvarlige. 

Ifølge Rice blev Irak og hvad man valgte at gøre – hvis man valgte at gøre noget – nævnt første gang i Camp David. Papirer om Irak var iblandt det materiale, deltagerne fik udleveret. Rice fortalte os, at regeringen var bekymret for, om Irak ville udnytte angrebene den 11. september. Hun husker, at Rumsfeld på det første møde spurgte, hvad regeringen skulle gøre ved Irak. Viceminister Wolfowitz gik ind for at angribe Irak i “første runde” af krigen mod terror. 

Et dokument fra forsvarsministeriet til Camp David-mødet om et strategisk koncept for krigen mod terror, indeholdt tre hovedmål: al Qaeda, Taleban og Irak. Argumentet var, at al Qaeda og Irak udgjorde en strategisk trussel mod USA. Iraks årelange involvering i terror blev påpeget, såvel som landet interesse i masseødelæggelsesvåben. 

Statssekretær Powell husker, at Wolfowitz – ikke Rumsfeld – argumenterede for, at Irak i sidste ende var kilden til terrorproblemet, og at man derfor burde angribe landet. 

Powell sagde, at Wolfowitz ikke var i stand til at bevise sin mistanke om, at Irak stod bag angrebene den 11. september. “Paul var af den overbevisning, at Irak var et problem, vi måtte tage os af”, fortalte Powell os. “Han så det som en oplagt mulighed for at klare problemet med Irak". Powell sagde, at præsident Bush ikke lagde “megen vægt” på Wolfowitzs argument. Selvom præsident Bush den følgende uge fortsat var bekymret over Irak, var Afghanistan hans førsteprioritet. 

Præsident Bush fortalte Bob Woodward, at beslutningen om ikke at invadere Irak, blev truffet på et morgenmøde den 15. september. Irak var endnu ikke et tema på eftermiddagsmødet den 15. september, hvilket udelukkende handlede om Afghanistan.

Rice sagde, at da præsident Bush ringede til hende søndag den 16. september, sagde han, at fokus ville være rettet mod Afghanistan, selvom han stadig ønskede at gøre noget ved Irak, hvis landet gik i aktion, eller hvis regeringen skulle finde beviser for, at Irak var involveret i angrebene den 11. september. 

Ved NSC-mødet den 17. september, blev “fase to” af krigen mod terror diskuteret videre. 

Præsident Bush beordrede forsvarsministeriet til at være klar til at tage sig af Irak, hvis Bagdad handlede imod amerikanske interesser, med planer om muligvis at besætte oliefelter i Irak. 

I Pentagon fortsatte viceminister Wolfowitz med at presse på sagen om Irak. Han skrev et memo til Rumsfeld den 17. september med overskriften “Forebyggelse af flere angreb”, hvori han skrev, at hvis der var mere end blot 10 % chance for at Saddam Hussein stod bag angrebene den 11. september, burde der lægges mere vægt på at eliminere denne trussel. Wolfowitz påpegede, at oddsene var “langt større” end 1 til 10, med argumenterne, at Saddam ville blive rost for angrebene, hans lange historie inden for terror, og at Ramzi Yousef var en irakisk agent, og at Irak stod bag angrebet på World Trade Center i 1993. Næste dag gentog Wolfowitz dette argument, da han skrev til Rumsfeld om Yousefs deltagelse i angrebet i 1995 i Manila, hvor han fløj et fly med eksplosiv ladning ind i CIA’s hovedkvarter, og om informationer fra en udenlandsk regering angående Iraks involvering i en forsøgt flykapring af et fly fra Gulf Air. På baggrund af dette undrede han sig over, hvordan man kunne give truslen om ”selvmordspiloter” så lidt opmærksomhed, hvordan man kunne ”glemme at tænke over det”, og hvordan man kunne undgå at se mulighederne. 

Den 19. september gav Rumsfeld disse overvejelser videre til sine kommanderende, mens de arbejdede på deres beredskabsplan. Selvom han betonede, at konflikten berørte hele verden, forblev Taleban, al Qaeda og Afghanistan nævneværdige fjender. 

Shelton fortalte os, at regeringen gennemgik alle Pentagons krigsplaner og tvivlede på bestemte dele af dem, som enhver forsigtig organisation eller leder burde gøre det. 

General Tommy Franks, den kommanderende general i centralkommandoen, husker at have fået Rumsfelds råd om, at hver områdekommandør burde vurdere, hvad disse planer ville betyde for ansvarsområdet. Han vidste, at han snart ville angribe Taleban og al Qaeda i Afghanistan. Men, fortalte han os, han begyndte at overveje, hvad denne aktion ville betyde for det, der burde gøres i Somalia, Yemen eller Irak. 

Præsident Bush mødtes 20. september med den britiske premierminister Tony Blair. De to ledere diskuterede den kommende globale konflikt. Da Blair spurgte til Irak, svarede præsidenten, at Irak ikke var det største problem. Han nævnte, at nogle enkelte medlemmer af hans stab havde en anden opfattelse, men at han var ansvarlig for at tage beslutningerne. 

Franks fortalte os, at han uafhængigt havde prøvet at fremskynde en plan om en militær indsats i Irak allerede sommeren inden angrebene, hvilket Bush afviste med den begrundelse, at tiden ikke var inde til det (CENTCOM begyndte ligeledes at smede planer om en invasion af Irak i denne periode, fortæller Franks). Den kommanderende i CENTCOM har fortalt os, at han atter ønskede militær indsats i Irak kort efter den 11. september, både fordi han personligt følte at Irak og al Qaeda var forbundet med hinanden, men også fordi han bekymrede sig om, at Saddam ville udnytte situationen og rykke frem mod hans fjender i eget land mod nord og syd, hvor USA regelmæssigt fløj på missioner, for at opretholde irakiske flyvefrie zoner. Franks sagde, at præsident Bush igen afviste dette forslag. 

Efter at præsident Bush havde instrueret sin stab i forberedelserne til krig, talte han torsdag den 20. september til folket fra Kongressen. “I aften”, sagde han, “er vi et land, der har fået øjnene op for farer”. Præsidenten gav al Qaeda skylden for angrebene den 11. september og for bombningerne i 1998 og forklarede for første gang, at al Qaeda også var ”ansvarlig for bombningen af USS Cole”. Han gentog derefter det ultimatum, der var blevet videregivet; han sagde: “Taleban må omgående handle. De må udlevere terroristerne eller lide samme skæbne”. Præsidenten tilføjede, at Amerikas kamp ikke gjaldt Islam: “Amerikas fjender er ikke vore mange muslimske venner; det er ikke vore mange arabiske venner. Vores fjender er et radikalt netværk af terrorister, og enhver regering, der støtter dem”. Han pointerede, at ethvert regime nu stod overfor svære valg: “Alle nationer, alle regioner skal nu træffe valget: Enten holder man med os, eller også man holder med terroristerne”.

Præsident Bush gjorde klart, at denne nye krig ikke kun handlede om bin Laden. Han sagde: "Vores krig mod terror begynder med al Qaeda, men den ender ikke dér”, og fortsatte: ”Krigen ender ikke før vi har fundet, stoppet og besejret alle terrorgrupper i verden”. Præsidenten havde følgende besked til Pentagon: "Tiden kommer, hvor Amerika reagerer og I gør os stolte”. Han havde også en besked til alle andre lande: ”Dette er hele civilisationens kamp”, og ”vi beder alle nationer om at være med”.

Præsident Bush godkendte på møder med centralkommandoens general Franks og andre rådgivere, afholdt den 21. september og 2. oktober, militærplanerne om at angribe Afghanistan. Operationens kodeord var oprindelig ”Uendelig retfærdighed”, men dette blev ændret for ikke at krænke muslimernes tro på, at det uendelige svarer til gud, og blev lavet om til "Vedvarende frihed”, et navn, der stadig bruges til militæroperationer i Afghanistan. 

Planen havde fire faser.

I fase et var planen, at USA og landets allierede skulle bevæge styrker ind i regionen og arrangere operationer herfra eller fra nabolande som f.eks. Usbekistan og Pakistan. Dette skete i ugerne efter 11. september, hjulpet på vej af en overvældende international sympati for USA. 

I fase to var målet gennem luftangreb og specialoperationer at ramme al Qaedas og Talebans nøgleområder. CIA og specialoperationelle styrker skulle samarbejde om et angreb sammen med de afghanske kontragrupper mod Taleban. Fase to blev indledt den 7. oktober. De basearrangementer, der var blevet overvejet for fase to, blev efter vedholdende anstrengelser i det store og hele sikret i slutningen af måneden. 

Fase tre: USA ville gennemføre “afgørende operationer”, bruge al national magt, herunder jordtropper til at vælte Talebanregimet og indtage al Qaedas sikkerhedsområder i Afghanistan. Mazar-e-Sharif i det nordlige Afghanistan blev væltet af fælles koalitionsstyrker den 9. november. Fire dage senere flygtede Taleban fra Kabul. Da man var nået til tidlig december, havde koalitionen overtaget alle større byer. Den 22. december blev Hamid Karzai, en pashaer fra Kandahar, indsat som formand for Afghanistans overgangsregering. Afghanistan var blevet befriet for Talebanstyret. 

I december 2001 fangede afghanske styrker med hjælp fra amerikanske styrker alle al Qaeda-medlemmer i et huleområde ved navn Tora Bora. I marts 2002 blev krigens mest massive kampe udkæmpet i bjergområdet Shah-i-Kot syd for Gardez; kampene gjaldt en stor styrke al Qaeda-jihadister. De tre uger lange kampe endte med sejr, og næsten alle tilbageværende al Qaeda-styrker søgte tilflugt i Pakistans bjergområder, der kun var let bevogtede. I juli 2004 menes Bin Laden og Zawahiri stadig at være på fri fod. 

Fase fire gjaldt civile og militære operationer med målet at “sikre og stabilisere". 

Inden for ca. to måneder efter starten på kampoperationerne, var det lykkedes hundredvis af soldater fra CIA og specialstyrker, bakket op af USA’s flyvevåben og et enormt efterretnings- og støttekorps og med hjælp fra det afghanske militær og et mindre antal af koalitionsstyrker, at vælte Talebanregimet og splitte al Qaeda. Man havde dræbt eller fanget en fjerdedel af fjendens kendte ledere. Mohammed Atef, al Qaedas militære kommandør og én af hovedmændene bag angrebene den 11. september, blev dræbt ved et amerikansk luftangreb. Ifølge en overordnet CIA-officer, som stod for den overordnede strategi, var CIA ansvarlig for indsamling af efterretningsinformationer, erfaring, penge, midlertidige aktionsmuligheder og kontakt til allierede stammer. USA’s militær stod derimod for kamperfaring, våben, transport og kommunikation. 

Fra midten af 2002, hvor de første kampe blev vundet, blev den globale konflikt imod islamisk terror en anden form for kamp. 


=== ./letters/icic/112C-L015.txt ===
 

Kære venner af Pleasant Run.

Julen er den tid på året, hvor vi alle har travlt med at købe gaver, bage småkager, pynte vores hjem, og hvor vi glæder os til at være sammen med familie og venner. Det er tiden, hvor vi takker for varmen og kærligheden omkring os. Og juletiden er også tiden til at tænke på dem, der ikke er så heldige som os. 

Pleasant Run tager sig af udsatte børn og familier. Det gør vi igennem et bredt spektrum af programmer; lokal terapeutisk familiepleje, gruppehjem og vores behandlingscenter. Mange af vore børn er misbrugsofre eller kommer fra ustabile hjem. 

I dag beder vi dig afsætte få minutter til at overveje at give et bidrag til Pleasant Run, så vi kan hjælpe de 1.500 børnefamilier, vi tager os af. Mange af børnene har intet hjem; ingen minder om en hyggelig juletid. Andre kommer fra hjem, hvor man kæmper for et sundt miljø, men hvor man ikke har midlerne til det. Dit bidrag vil gøre en forskel i et barns liv. Det kan holde en familie sammen. Det kan skabe gode juleminder. 

En gave til Pleasant Run betyder, at børnene får gaver, de kan åbne. En gave betyder, at en familie kan få julemad, redskaberne til at tilberede maden med og service, så de kan servere maden. Din gave rækker ud over juletiden. Den hjælper med køb af tøj, skoleudstyr, bøger og hjælpemidler til uddannelse hele året rundt. 

Vær sød at bruge et par minutter på at sende et bidrag til Pleasant Run. Lad vore familier og børn vide, at du ønsker dem de samme minder om julen, som du selv har. 

Vi ønsker dig og din familie et godt nytår fyldt med lykke og kærlighed. 

Med venlig hilsen

Mary Roth
Direktør


=== ./letters/icic/110CYL200.txt ===


Den 17. marts 2000.

Navn, adresse, by, stat, postnr. 

Kære navn.

Da Jerry blev løsladt fra fængslet, vidste han, at det ville kræve hårdt arbejde og udholdenhed at rette op på sit liv. Han vidste, at han havde begået en stor fejl, men på trods af sin beslutsomhed, havde han ikke regnet med så mange forhindringer på sin vej. Virkeligheden ramte ham hårdt, da han ikke kunne finde sammen med sin kone igen, og han endte på gaden. Han henvendte sig på kommunens socialforvaltning for at få madbilletter, indtil han havde fundet et job og et sted at bo. Kommunens socialforvaltning sendte ham videre til Den Blå Triangel, hvor han opsøgte personalet fra Goodwills Karriereakademi for at få hjælp til jobsøgningen. 

Jerrys Goodwill-sagsbehandler fandt omgående et job til ham. Men Jerrys problemer endte ikke her. Sæsonjobbet, han havde fået, udløb, og han vendte tilbage til Karriereakademiet for at få hjælp igen. Arbejdsløs, hjemløs og med en plettet straffeattest, kunne Jerry se frem til at skulle i fængsel igen, da han ikke kunne betale børnebidrag. 

Det tog tid og hårdt arbejde, men med hjælp fra Goodwill lykkedes det Jerry at få udarbejdet en afdragsordning med anklageren, at finde et sted at bo og få bedre jobsøgningsmuligheder. 

På grund af de højeste arbejdsløshedstal i årevis i det centrale Indiana, har mange folk problemer med at finde et varigt job. Ud af de 42.000 folk, Goodwill hjalp i 1999, kan over 5.000 stadig ikke finde og beholde et job. Nogle er tidligere fængselsfanger ligesom Jerry. Andre er blinde, døve eller lider af andre handicap. Mere end 100 var hjemløse. 

Men Goodwill betyder håb for folk, der, ligesom Jerry, har en hel række problemer. Jerry har nu et lovende job hos en producent af plastiksprøjter, han har styr på sine juridiske problemer og har et sikkert sted at bo. Han kan således opbygge sit liv og tilmed være til gavn for samfundet. Goodwill vil fortsætte med sin støtte, så længe han har brug for det. 

Din støtte til Goodwill kan hjælpe med at yde jobtræning og hjælp til fast arbejde for dem, der i det centrale Indiana er allermest trængende. Med din støtte kan Goodwill hjælpe arbejdsgiverne med at frigive ressourcer, der kan føre til varige arbejdspladser. 

Investér i et stabilt samfund og giv et bidrag til Goodwill. Din velvilje hjælper andre til at hjælpe sig selv. 

Med venlig hilsen
James M. McClelland
Direktør


=== ./letters/icic/110CYL069.txt ===


Den 15. november 1996.

Kære private donor.

På den korte tid, Goodwill har hjulpet ham med at finde et job, har Robert lært grundigt at rengøre et motelværelse på ca. 40 minutter. Hans mål er at klare det på 30 minutter. 

Han har ingen tid at spilde. 

Det har vi heller ikke. Med hjælp fra venner som dig, har Goodwill fortsat kunnet udvikle sin service, så vi kan møde de menneskelige behov, vores skiftende samfund byder os. 

Vi spilder ikke vores tid, når vi hjælper samfundet. Og vi spilder ingen penge. Bidraget, jeg beder dig om, vil blive brugt til at finde varige job. 

På oversigten over nationens bedste velgørenhedsorganisationer kaldte U.S. News & World Report fra december 1995 Goodwill én af de fem ”mest fremtrædende”. Magasinet forklarede, at Goodwill (og de andre fremtrædende organisationer) er “enestående effektiv, innovativ og værdifuld".

Selvom jeg sætter pris på U.S. News & Word Reports udmærkelse, ligger den sande værdi i måden, hvorpå Goodwill tager sig af problemer, der vedrører os alle. 

Hver gang vi hjælper nogen med at finde en løsning på deres problemer med at finde et arbejde, har det en positiv effekt på hele lokalsamfundet: Forretningslivet får ikke blot en arbejdstager mere, men får også en forbruger mere. Forældre bliver rollemodeller, i og med at de kan forsørge sig selv, i stedet for at være afhængige. Skattepenge, der skulle have været brugt på offentlige ydelser, spares. 

Du og jeg ved, at løsninger på problemer ikke bare opstår af sig selv. I Goodwill yder alle medarbejdere et stort stykke arbejde, og det er dem, der viser resultater hver dag. En Goodwillmedarbejder taler til bistandsklienter på følgende måde: “Du kan tjene penge til at forsørge dig selv og din familie. Du kan godt klare dig uden bistandshjælp. Det ved jeg, du kan... det kunne jeg".

En deltager i et Goodwillprogram skynder sig tilbage fra en jobsamtale for at dele sine erfaringer med sine holdkammerater i træningsprogrammet. Da hans tårer er tørret, bekræfter han det, hans kammerater allerede har regnet ud: han har fået tilbudt et job – for første gang i fem år. 

På et møde i forsamlingshuset fortæller en Goodwillmedarbejder, hvordan Goodwill kan hjælpe dem med at finde og beholde et job. På vejen hjem fortæller han det videre til fire personer på gadehjørnet. På næste gadehjørne fortæller han det til fem mere. 

For at udvikle sine jobkvalifikationer, begynder en mand med alvorlige handicap at arbejde i Goodwills industriafdeling. Det tager lang tid, inden han har oparbejdet den selvtillid, der skal til, for at finde et job. I sidste ende bliver din støtte dog til noget positivt for os alle. Han er stolt, da han forlader Goodwill for at forsørge sig selv.

Disse mennesker og deres succes er virkelig. Lige så virkelig er den respekt, U.S. News & Word Report har udvist os. Og lige så virkelig er Goodwills betydning for vores samfund. 

Virkeligt arbejde. Virkelige resultater. En virkelig forskel i menneskers liv – i vores alles liv. 

De mennesker, der får mest ud af vores velvillighed, har ingen tid at spilde. Det har vi, der mærker de positive resultater af deres succes, heller ikke. 

Benyt venligst vedlagte svarkort og kuvert til at støtte Goodwill i dag. 

Med venlig hilsen
Jack Dustman
Bestyrelsesmedlem og forhenværende direktør


=== ./letters/icic/110CYL070.txt ===


Den 10. december 1996.

Kære private donor. 

Du og jeg har udrettet noget sammen.

Vi har hjulpet mennesker med at komme ud af det sociale system. Vi har fundet måder at integrere mennesker med handicap i arbejdslivet. Vi har videregivet Goodwills velfungerende metoder til byer og bydele, hvor der er allermest brug for dem. 

Vi har naturligvis spillet forskellige roller. Du har tidligere været med til at gøre Goodwills arbejde muligt med din støtte. Goodwill har igangsat programmer, der vendte dit bidrag til tydelige resultater.

Hvem har haft nytte af vores samarbejde? Alle. Når vi sammen finder et job til en anden, får vi en skatteyder mere, færre skattepenge bruges på offentlige ydelser, og forretningslivet får en forbruger mere. 

Der findes mange hindringer, der forhindrer folk i at arbejde: fysiske og mentale handicap, lang tids af afhængighed af det sociale system og mangel på uddannelse eller selvværd. Mange mennesker står op til disse udfordringer hver eneste dag. Så vores arbejde må fortsætte. 

Alle drager nytte af vores fælles samarbejde. Mange mennesker har brug for vores hjælp. 

Vær venlig at fortsætte vores vigtige samarbejde. Støt Goodwill med et bidrag i dag. 

Med venlig hilsen
James M. McClelland 
Direktør

 
=== ./letters/icic/117CWL008.txt ===


Den 28. juli 1999.

Kære

Vær med i “Århundredets udsalg” ved JCC Auktion '99 på lørdag den 13. november 1999. Den 9. årlige JCC auktion støtter de utallige stipendiatprogrammer, Indianapolis’ Jødiske Center, der er en United Way-organisation, udbyder. Siden I er en organisation, der udviser omtanke, inviteres I hermed til at være en integreret del af dette arrangement og være sponsor på JCC Auktion '99.

JCC ser frem til at byde jeres organisation velkommen som firmasponsor. Vores mål er, at opbygge partnerskaber mellem virksomheder og vores nonprofitorganisation. Som sponsor byder vi jer og jeres gæster velkommen til en særlig aften, hvor jeres fradragsberettigede støtte går til børnehaver og – pasning, ældrepleje og kulturelle arrangementer i vores lokalsamfund. 

Vi har vedlagt en pakke til firmasponsorer, herunder et auktionskatalog fra sidste års arrangement, JCC markedsstatistikker samt et overblik over de mange programmer, der bibeholdes og styrkes gennem jeres bidrag. 

En af os vil ringe til jer for at gennemgå, hvordan jeres virksomhed kan blive en vigtig og synlig partner sammen med JCC og støtte vores stipendiatprogrammer. Skulle I have spørgsmål, står Myrna Weinberger til rådighed på tlf.nr. 251-9467, lok. 256. På forhånd tak for jeres støtte. 

Med venlig hilsen

Judy Laikin, 
Formand for Auktion '99 Sponsorkommiteen. 




=== ./letters/icic/110CYL068.txt ===


Kære

Jeg sendte dig for få måneder siden et brev, hvori jeg beskrev succeshistorierne for mennesker, der fik job med Goodwills hjælp. 

Her er en anden succeshistorie fra et anderledes perspektiv: Goodwills controller, Juli. Hun har fortalt mig, at de 3.666 mennesker, vi hjalp med at finde job i 1998, tilsammen har tjent ca. 49 millioner dollars. Endvidere har Goodwill gennem jobhjælpen sparet staten ca. 4 millioner dollars i kontanthjælp. Dit bidrag til Goodwill vil hjælpe os med at gøre endnu mere i år, da det direkte støtter vores arbejde. 

Hvad laver Goodwill?

Goodwill finder job til mennesker med psykiske og fysiske handicap. 

Efter at Maureens jobrådgiver lærte hende, hvordan hun skulle arbejde på en restaurant, hjalp vi Maureen med at komme frem i det lys, mennesker med psykiske og fysiske handicap sommetider undgår; vi fandt et job til hende ude i samfundet. Husker du, hvad hun sagde i mit sidste brev? ”Hvis jeg ikke arbejdede her... ville jeg være trist...”.

Goodwill hjælper mennesker med at komme fri af offentlig støtte. Sherry lærte gennem vores Fremtidskursus, at hun sagtens kunne forsørge sig selv og sin familie. Goodwill hjalp hende med at få selvtillid til den fremtid hun ønskede sig og til det job, hun ønskede at finde og beholde. ”Goodwill hjalp mig med de første skridt mod fuldstændig uafhængighed. Jeg er nu ... helt uafhængig af bistandshjælp".

Goodwill forbereder mennesker på et langt arbejdsliv. Cornell fandt en del jobmuligheder, han ikke havde turdet drømme om, efter at en arbejdsskade tvang ham til at opsige sit job på et støberi. Han fik undervisning i desktop publishing og kombinerede hans opvakte arbejdsmoral med nyvundne kvalifikationer indenfor denne blomstrende branche. “Jeg har mere end et job; jeg har en karriere".

Goodwill skaber jobs indenfor Goodwill. Efter et helt liv med prøvelser, tog Donna ikke blot sin folkeskoleeksamen i Goodwill, hun fik også et job her. ”Jeg cyklede hen til Goodwill gennem regn og sne. Jeg ville bare herhen... Jeg fik en chance mere for at ændre mit liv".

Dit bidrag til Goodwill hjælper de mange mennesker, der gerne selv vil fortælle deres succeshistorie. Dit bidrag hjælper dem med at komme på arbejde. 

Benyt venligst vedlagte svarkort og kuvert til at støtte Goodwill i dag. 

Med venlig hilsen

William A Carter, 
Bestyrelsesformand, Goodwill Fonden

P.S. Dit bidrag er en klog investering i samfundet. For hver dollar, Goodwill modtog i 1998, hjalp vi vore “studenter” med at tjene ca. 102 millioner dollars. Disse penge blev brugt på mange ting, der var med til drive vores økonomi frem. 


=== ./letters/icic/113CWL017.txt ===


Den 1. juni 1998. 

KLUBBEN FOR DRENGE OG PIGER I INDIANAPOLIS. 

Kære ven,

Det er sommer, og det betyder tid til sommerlejr! Ja, det er den tid på året – Klubben for drenge og piger i Indianapolis' lejr begynder. Seks lærerige uger med oplevelser, sport, kunst og samvær. 

Det er tiden, hvor de yngste kan have det sjovt og nyde fordelene ved en lejr med dygtige medarbejdere og få nye, gode venner. 

Jeg ved, at det også er vigtigt for dig, at vores børn får sikre, sunde og positive sommeroplevelser. Derfor vil jeg gerne fortælle dig om vores Super Sommer Safari Lejr.

I Super Sommer Safari Lejr er der dagligt sport, natur og kunstneriske aktiviteter. Udover de sjove ting udvikles også børnenes selvværd, samt deres leder- og samarbejdsevner. Læs venligst vedlagte brochure for mere information om den skønne Super Sommer Safari Lejr!

Det koster 225 dollars at sende et barn på sommerlejr. Mange medlemmer af Klubben for drenge og piger i Indianapolis har ikke råd til at komme med på lejr uden økonomisk støtte, og derfor har vi brug for dig!

Gør sommerlejr mulig for alle børn i Indianapolis og send dit fradragsberettigede bidrag i vedlagte kuvert. 

Overvej, om du vil støtte 1, 2, eller 3 børn. Uanset størrelsen på dit bidrag, vil det blive værdsat og gøre en forskel. 

Med venlig hilsen

Richard Dickinson

P.S. Du kan gøre en forskel i et barns liv. Bliv sponsor for et barn i Klubben for drenge og piger i Indianapolis' sommerlejr i dag!


=== ./letters/icic/114CUL058.txt ===


11. juli 1997.

Navn, adresse, by, stat, postnr. 

Kære Fru/Hr. navn:

Vi har brug for din hjælp til Jameson Lejren.

Jameson er en nonprofitorganisation, grundlagt i 1928 for at hjælpe de unge i det centrale Indiana, som har specielle behov. Lejren tilbyder sommerprogrammer for børn i alderen 7 – 17 år, og vi holder efter lejren fortsat kontakt til de unge samt deres familier med weekendarrangementer i løbet af skoleåret. 

Alle børn, der deltager i lejren, er henvist af socialarbejdere, læger, lærere, rådgivere og andre professionelle. Mange af børnene har indlæringsvanskeligheder, adfærdsproblemer eller kommer fra trængte familier. Målet med vores organiserede lejroplevelse er, at forbedre børnenes helbred socialt, følelsesmæssigt og fysisk. 

I år planlægger Jameson Lejren for første gang en pengeindsamling:

Jamesons Grillfest! Dette arrangement skal være sjovt for lejrdeltagere, deres familier, lejrens støtter, naboer, medarbejdere og alle, der er interesseret i at finde ud af mere om Jameson. Kort og godt: Sjov for alle.

Ved det familievenlige arrangement den 20. september 1997 er der bl.a. helstegt passegris, aktiviteter for børn og voksne, aktivitetspræmier og tombola. Heldige deltagere kan gå hjem med skønne præmier. Dertil har vi brug for din hjælp. 

Kan du hjælpe os ved at støtte dette skønne arrangement med alle slags ting, der kan bruges som præmier ved vores aktiviteter eller i vores tombola? Dit bidrag gør det muligt for Jameson Lejren at fortsætte med at give børn oplevelser hele året rundt, der gør det muligt for dem at drømme om en lys fremtid. 

Vedlagt finder du et skema, du kan udfylde og returnere i den frankerede svarkuvert. Send os en fax på nr. 241-2760 eller send en e-mail til icfundrzr@aol.com. Med dit hurtige svar, kan vi begynde at fordele præmierne. Når du har sendt os din tilmelding, sætter vi os i kontakt med dig vedr. afhentning. Skulle du have spørgsmål, ring da venligst til mig på 241-2661.

Vi takker for din støtte til det første arrangement af denne slags. 

Med venlig hilsen

Pat Bray 
Udviklingsleder

Hjælp os på vej – Jameson Lejren 1997 takker for dit sidste årlige bidrag!
 

=== ./letters/icic/110CYL067.txt ===


December 1998.

Din støtte til Goodwill betyder mere end du tror. 

For at du kan se, hvor meget din støtte betyder, vil jeg gerne dele de følgende ord fra mennesker, der har levet med Goodwill, med dig. Du skal vide, hvorfor din støtte til Goodwill er så vigtig.

Dit bidrag til Goodwill er vigtigt, da mennesker med fysiske og psykiske handicap indimellem har brug for en ekstra hånd til at lære, hvad det vil sige at arbejde. 

”Jeg var trist, fordi jeg ikke kunne gå ned i kiosken efter en sodavand. Nu kan jeg købe sodavand og bruge penge. Jeg kan godt lide at arbejde og tjene penge. Jeg har en opsparingskonto og kan underskrive, når jeg hæver penge. Arbejdede jeg ikke her, ville jeg være trist..". – Maureen.

Det giver mening at gøre bistandsklienter til lønmodtagere. 

"Da jeg kom til Goodwill, var jeg enlig forælder med lavt selvværd. Jeg var på bistandshjælp og havde ingen eksamen. At komme til Goodwill var det første skridt imod min selvstændighed. Nu forsørger jeg mig selv. Jeg er rigtig glad for mit job". – Sherry. 

Fordi mennesker gerne vil arbejde. 

"Jeg havde ingen studentereksamen. Jeg havde ingen erfaring eller færdigheder... Jeg vidste blot, at dette var min chance for at ændre mit og mine børns liv... Jeg cyklede til Goodwill gennem regn og sne. Jeg ville bare være her... Jeg havde fået en chance for at ændre mit liv". – Donna.

Lærer man en mand at fiske, har han noget at spise resten af livet. 

"Før jeg kom til Goodwill, var jeg på en mission. Jeg ville bare have et job. Jobbet var lige meget, jeg ville bare have ét. Nu er jeg ude på en rejse. 

Jeg har mere end et job; Jeg har en karriere. Min instruktør har spillet en større rolle end nogen anden før, jeg sætter pris på alt, hvad Goodwill har gjort for mig". – Cornell. 

Vi hjælper hvert år tusindvis af mennesker med at overkomme enorme forhindringer. 

Deres fælles mål: De vil alle sammen arbejde. En stabil økonomi hjælper med jobmuligheder, men ærligt talt står de mennesker, der ikke arbejder i dag, overfor de største forhindringer. 

Vi hjælper mennesker med at klare udfordringer som sygesikring, transport og børnepasning – problemer, der i forvejen er store nok, uden at man skal klare fysiske og psykiske handicap, analfabetisme eller manglende uddannelse. 

Goodwill hjalp sidste år 3.300 mennesker med at finde job og dermed med at forsørge sig selv. Dit bidrag til Goodwill vil blive brugt til at støtte aktiviteter, der vil hjælpe endnu flere med at finde et job. 

Der er lige nu tusindvis af mennesker, der ikke ved, hvordan man forsørger sig selv. 

Du kan hjælpe dem med at finde ud af det.

Hjælp Goodwill med at finde job til disse mennesker. Benyt vedlagte kort og giv et bidrag til Goodwill i dag!

Med venlig hilsen

James M. McClelland 
Direktør

 
=== ./letters/icic/112C-L013.txt ===


27. november 1995.

Kære ven.

Hvem nyder godt af dit bidrag til Pleasant Run Børnehjem?

Små børn som lille Jessica, fanget i en strid mellem adoptivforældre og biologiske forældre. Ældre børn som Tracy og Kerry, hjemløse, efter at forældrene for nyligt omkom i et mord og selvmord i Indianapolis. Unge mennesker som Mary T., en arbejdsløs mor til tre børn, der desperat forsøger at holde børnene væk fra problemer i en bydel plaget af kriminalitet. Rigtige mennesker!

Der er mange flere. Familier bliver revet fra hinanden, og alt for ofte er ofrene børn. Børn som Tommie J., der blev fjernet fra hjemmet efter at en alkoholiseret far slog ham; Alice, der blev sendt på et gruppehjem på grund af alvorlige tilpasningsvanskeligheder; Og John H., en helbredt alkoholiker, der prøver at finde tilbage til sin familie, så de kan leve sammen igen. 

Pleasant Run Børnehjem blev grundlagt for næsten 130 år siden. Dengang var målet at hjælpe børn, der mistede deres forældre i Borgerkrigen. I dag hjælper vi børn og familier med mange forskellige problemer: følelsesmæssige, fysiske, psykologiske og seksuelt misbrug. Nogle kommer fra familier, hvor der via terapi, er håb om en genforening. For andre er ”familie” blevet rådgiverne og kammeraterne på børnehjemmet. 

Den største tragedie er, at problemerne ikke forsvinder; de bliver flere. I 1994 hjalp Pleasant Run 346 børn og 125 familier. I 1995 kommer vi til at hjælpe flere end 850 børn og 340 familier. I 1996 vil disse tal være tre gange så store. Børnene og familierne, der kommer til Pleasant Run, får muligheden for at blive lykkelige, kærlige og gode samfundsborgere. De glæder sig over chancen for at høre til, blive selvstændige, at genvinde deres selvværd og selvtillid. Det er ofte en lang, hård kamp, men resultaterne er det hele værd. 

For at Pleasant Run kan fortsætte med at hjælpe misbrugte og forsømte børn og deres familier, har vi brug for din støtte. De offentlige midler bliver færre, men behovet vokser. ”Hjælp gode børn med at blive bedre” ved at sende os et bidrag i dag. Din støtte giver børn og familier håb om et bedre liv. 

Med venlig hilsen

Mary Roth

 
=== ./letters/icic/114CUL060.txt ===


10. juni 1997.

Navn, adresse, by, stat, postnr.

Kære Fru navn.

Tillid. Forståelse for, at succes frem for alt kræver en indsats og mod på udfordringer. At tænke på andre. 

Dette er værdier, vi ønsker at lære vores børn. Du hjælper Jamesons lejrbørn med at nå dem. Hvis disse specielle børn skal blive voksne, vi kan bruge, må vi allerede nu hjælpe dem på rette vej. 

Jameson viser vejen for de børn, der har brug for en hjælpende hånd, og jeg håber, at du vil fortsætte med at støtte os i år. Dit sidste bidrag på 50 dollars hjalp os med at sørge for vejledning og sjov for næsten 400 børn fra Indianapolis. Og ikke blot i løbet af sommeren, men over hele året. 

Hvad har din støtte betydet for lejrens børn, og hvad har de opnået på grund af dig?

Den mest positive effekt vi har set igennem året, har været udviklingen af vores unge fra De Unge Ledere. I de sidste par år er dette program vokset fra at omhandle et par unge, til nu næsten 60 unge mennesker, der påtager sig rigtige projekter. De unge fra DUL arrangerer igen i år J.C. Juniorklub for de 7- og 8-årige i lejren. J.C. Juniorklub er en fem dage lange lejr, der introducerer Jameson til udsatte børn, to år før vi normalt får dem med på lejren. Det betyder, at vi nu får mulighed for at være en stabil og vigtig del af hvert barns liv i en længere årrække. 

De unge har ligeledes besluttet at indsamle penge til andre lejre, da de ved, hvad Jameson har betydet for deres liv. Deres aktiviteter indskrænker sig ikke kun til Jameson. De unge har også påtaget sig et frivilligt projekt, idet de besøger syge børn på et lokalt sygehus. 

Overvej venligst at give et nyt bidrag i dag. Børnene har lige nu mere brug for din hjælp end nogensinde før. Vi vil sætte pris på det, hvis du kan øge dit bidrag og dermed støtte børnenes kamp for at klare udfordringer og leve et godt liv. 

Tak fordi du hjælper dem på rette vej. 

Med venlig hilsen

Julie Marsh, 
Direktør

P.S. Du gør det muligt, at hjælpe børn med indlæringsvanskeligheder, adfærdsproblemer og økonomiske problemer. De får ny selvtillid og kan dermed nå deres mål i livet. Jeg håber, du vil fortsætte din støtte – og hvis muligt øge dit bidrag – for at støtte disse vidunderlige børn. 

 
=== ./letters/icic/117CWL009.txt ===


27. oktober 1998.

Kære navn.

Vær med i “Århundredets udsalg” ved JCC Auktion '99, på lørdag den 13. november 1999. 
Den 9. årlige JCC Auktion støtter de utallige stipendiatprogrammer, Indianapolis’ Jødiske Center udbyder, en United Way-organisation. Da jeres organisation har vist interesse, inviteres I hermed til at deltage i dette arrangement og være sponsor på JCC Auktion '99.

JCC ser frem til at byde jeres organisation velkommen som firmasponsor. Vores mål er at opbygge partnerskaber mellem virksomheder og vores nonprofitorganisation. Som sponsor, byder vi jer og jeres gæster velkommen til en særlig aften, hvor I ved, at jeres støtte går til børnehaver og – pasning, ældrepleje og kulturelle arrangementer i vores lokalsamfund. 

Vi har vedlagt en pakke til firmasponsorer, herunder et auktionskatalog fra sidste års arrangement, JCC markedsstatistikker samt et overblik over de mange programmer, der fortsætter og styrkes gennem jeres bidrag. 

Vi ringer til jer for at gennemgå, hvordan jeres virksomhed fortsat kan være en vigtig og synlig partner sammen med JCC og støtte vores stipendiatprogrammer. Skulle I have spørgsmål, står Myrna Weinberger til rådighed på tlf.nr. 251-9467, lok. 256. På forhånd tak for jeres støtte. 

Med venlig hilsen

Judy Laikin, 
Formand for Auktion '99 Sponsorkommiteen 

 
=== ./letters/icic/118CWL050.txt ===


10. august 1999.

Hr. Bekymret Filantrop 01234 Giver Bidrag, USA 56 789

Kære Hr. Filantrop,

“Forandringer sker kun i den udstrækning, du mener, de er nødvendige. Gå ikke glip af denne chance. Vær ikke bange for at gøre noget. Forstå verden, som den er, og vær med til at forandre den, hvor den trænger. Gør vores samfund bedre. Vær med til at skabe en verden, vi kan videregive til vores børn". -- Carl Sagan.

Du kan være med til at forandre livet for udsatte unge i det centrale Indiana. Vi hører ofte om økonomisk fattigdom, men dét, disse unge vokser op med, er følelsesmæssig fattigdom. De har ofte opgivet alt håb og opgivet muligheden for at få en bedre fremtid. Med din hjælp kan vi ændre dette. 

Mange ”Småsøstre” er ved at gøre sig klar til komme i skolen dette efterår, fulde af håb og positive tanker for fremtiden. Takket være vore frivillige ”Storesøstre", har disse unge mennesker fået selvtillid og tror nu på sig selv. En ny undersøgelse fra Public/Private Ventures (PPV) viste, at hos piger, der havde en ”Storesøster” i blot et enkelt år: 

Faldt førstegangskonsum af narkotika med 46 %.
Faldt fraværsprocenten i skolerne med 52 %. 
Faldt voldsprocenten med 33 %.
Steg præstationerne i skolen.
Blev forholdet til kammerater og familie forbedret.

Tidligere ”Lillesøster” Amy, nu 18 år, fortæller om ”Storesøster”-programmet:

"Jeg fik tildelt min ”Storesøster” i juni 1992. Vi har siden da udviklet et meget nært forhold, og jeg har oplevet en masse nye ting. Vi går i biografen, ud at spise, til koncerter og lignende ting, men jeg har også deltaget i velgørenhedsarrangementer og været med til at samle penge ind. 

Jeg havde det ikke bare sjovt med min ”Storesøster", jeg lærte også en masse af hende. Jeg er blevet mere åben, mere ansvarlig og som det vigtigste: jeg har fået mere selvtillid. Jeg er meget taknemmelig for at ”Storesøster”-programmet har givet mig disse muligheder. 

I 1998 hjalp ”Storesøster” 972 unge mennesker gennem et utal af programmer. Og behovet er stadig stort. 

Over 170 unge mennesker venter stadig på en mentor. 

Du spiller en vigtig rolle i at sikre, at disse unge mennesker finder den passende voksne mentor. Vil du give et økonomisk bidrag til ”Storesøstre” i 1999, der sikrer, at endnu flere unge mennesker får den vejledning, de har brug for, at flere unge bliver i skolen, undgår narkotika og træffer de rette valg?
 
Dit bidrag bliver brugt til at finde og bibeholde dygtige frivillige. Ligeledes bliver det brugt til at vedligeholde den infrastruktur, der støtter udviklingen af gode forhold, herunder uddannelse af frivillige, rådgivning og støtte fra professionelt personale. 

Dette år kan dit bidrag nå endnu længere! 

Bidrag på 100 dollars eller mere bliver fordoblet, takket være en speciel 25-års-jubilæumsfond på 100.000 dollars til udvikling af piger. Denne fond støtter målet om at have 550 mentorforhold i slutningen af 1999 og 1.200 i slutningen af 2004. 

Hvis du vil vide mere om ”Storesøster”-programmet, er du velkommen til at ringe til os på (317) 634-6102 og spørge efter Ellen Robinson. Mange tak for din opmærksomhed. 

Med venlig hilsen

Andrew T. Burns 
Bestyrelsesmedlem Protektorgruppen

P.S. Når du giver et bidrag til ”Storesøstre", får du 50 % tilbage! 
Ved et minimumbidrag på 250 dollars, får du mulighed for at få 50 % tilbage i skat af staten Indiana, gennem programmet for nabohjælp (NAP) i Indianas Handelsministerium. Ikke alle kan kvalificerer sig. Sæt kryds ved NAP på vedlagte kort for at modtage en ansøgningsformular, eller ring til os på (317) 634-6102, lok. 20.

 
=== ./letters/icic/114CUL059.txt ===


25. juli 1997.

Kære navn.

Sikke en sommer!

Og vi er først lige begyndt!

Jeg håber, du vil overveje at fortsætte din støtte til Jamesons speciallejre ved at bidrage med samme beløb på xxx dollars som sidst. Vi har lige nu mere brug for din hjælp end nogensinde før.

Alle vore seks sommerlejre er fyldt helt op (endda med en eller to ekstra personer), og vi har en venteliste på 60 børn, der håber på en plads. Vi får mange nye henvisninger fra skolepsykologer og familierådgivere. Det ser ikke ud til, at der er mange sommertilbud til børn, der kommer fra vanskelige økonomiske kår, så vi gør alt, hvad vi kan, for at få dem ind i Jameson Lejren.

“Vi” betyder også vores unge fra De Unge Ledere. Disse ca. 60 unge har sat sig for at samle 16.000 dollars ind til lejre. I går fortalte to af dem, at de som gruppe havde besluttet, at de måtte opnå noget for sig selv, for at have retten til at bede andre om noget. Og det kommer fra børn, mange ser som et problem. 

Når sommerlejrene ender, deltager de unge videre i Jamesons mange programmer hele året rundt, for at fastholde den positive kontakt med rollemodellerne. 

Vi har planlagt mere end 15 opfølgende lejrweekender, begyndende i september og indtil næste sommer. 

Vi håber, du endnu en gang vil overveje at støtte disse børn.

Med venlig hilsen

Julie Marsh 
Direktør

P.S. Vi ved allerede nu, at vores opfølgningsweekender i efterår og vinter vil blive velbesøgte. Har du derfor mulighed for at give et ekstra bidrag, vil vi sætte pris på det. 


=== ./letters/icic/113CWL018.txt ===


26. februar 1999.

Kære

Nutidens børn står overfor et overvældende pres med både problemer på hjemmefronten, med bander og narkotika. 

Unge føler sig ofte fremmedgjorte og alene. 

Her træder Klubber for drenge og piger i Indianapolis ind. Vi hjælper børnene – især dem fra belastede områder, hvor der sker mest. Vi giver dem chancen for at udvikle sig ved at give dem et sted, hvor de kan udvikle kompetencer, hvor de kan føle, at de hører til og har indflydelse. 

For at opnå dette, må de fem Klubber for drenge og piger i Indianapolis være åbne og tilgængelige, når børnene har brug for det og med personale og programmer, børnene har brug for, så de kan blive ansvarlige og fornuftige voksne samfundsborgere.

Det koster penge. Penge til programmer, udstyr, reparationer og forbedringer af klubbernes faciliteter. Dit bidrag sidste år hjalp os med at nå dertil, hvor vi er i dag. Vi håber, at du nu vil hjælpe os med at komme dertil, hvor vi gerne skulle være i morgen. Vil du bidrage med det samme i 1999?

Vi glæder os over dit bidrag. Børnene regner med det!

Med venlig hilsen

James Campbell 
Bestyrelsesformand, Vicepolitichef, Indianapolis Politi.
En United Way-organisation.

Send venligst dit svar i vedlagte svarkuvert.


=== ./letters/icic/119CWL041.txt ===


29. marts 1999.

Navn, adresse, by, stat, postnr. 

Kære navn.

Kampagnen “Investér i ungdommen” 1999 er i fuldt sving. For mig, som tidligere bestyrelsesmedlem, er KFUM/KFUK stadig vigtig. Vi må fortsat nå ud til de unge og familier, der er interesserede i de værdifulde programmer. Kampagnen “Investér i ungdommen” hjælper med dette. 

Nye initiativer i den indre by tager form. Byafdelingen henvender sig til unge i 6. – 9. klasse med programmer, der handler om fornuft, ærlighed, respekt og ansvar for sig selv og andre. 

For nogle lyder det som en anden virkelighed, end den man oplever på gaden. De lærer at træffe positive beslutninger vedrørende alkohol, tobak og andre stoffer, og de lærer at støtte hinanden i deres beslutninger. 

Du har tidligere været en del af visionen og lederskabet i KFUM/KFUK i Indianapolis og omegn. Nu beder jeg dig om at fortsætte med at støtte sagen og målet, der er så vigtigt, for at vi kan uddanne stærke børn, stærke familier og stærke netværk. Overvej om du ikke vil være medlem af Formandens Runde Bord med et bidrag på 1.000 dollars. Jeg har vedlagt et svarkort. Vi vil gerne præsentere dette års succes på et årsmøde den 27. april, så send venligst dit svarkort retur inden for de næste 30 dage. 

Mange tak.

Med venlig hilsen

Richard H. Gilbert, Jr. 
Tidligere bestyrelsesmedlem KFUM/KFUK Indianapolis og omegn


=== ./letters/icic/116CUL032.txt ===


4. august 1999.

Navn, adresse, by, stat, postnr.

Målet med MCCOY, Inc. har været at gøre en forskel. I 1998 stod MCCOY, Inc. i spidsen for to projekter, der efter vores mening vil hjælpe vores samfund med at udvikle og støtte unge mennesker. 

Deltagerne i Ungdommens Uddannelsesinitiativ udså sig tre mål, som vores unge bør nå: økonomisk uafhængighed, en sund familie, sociale kontakter og deltagelse i samfundet. Kort tid senere sendte projektet Unge Med Mål 55 unge mennesker ud i samfundet for at finde de ressourcer, de har brug for, så de kan få en fornuftig opvækst: voksne, der tænker på dem, sikre steder at færdes og fornuftige ting at give sig til.

En gruppe af voksne og en gruppe af unge mennesker er kommet frem til samme resultat trods forskellige processer: Vores samfund skal stadig lære meget, hvis vi vil hjælpe ALLE vores unge med at udvikle sig til ansvarlige, produktive voksne, som kan leve i vores fælles samfund i fremtiden. 

MCCOY, Inc. hjælper unge mennesker, og vi er her for at støtte dig i at udvikle disse unge. Gennem hårdt arbejde og samarbejde med organisationer som din, har vi for nyligt kunnet udvikle projekter, der skal byde unge mennesker på positive oplevelser. Et af disse projekter, IndyGo, førte i april måned til, at unge under 19 år kan køre med bussen til halv pris i et helt år. Derudover har vi fået penge til at kunne lave aktiviteter for unge lørdag aften. Gennem vores arbejde med de unge konkluderede vi, at de manglede aktiviteter om aftenen i weekenden. Det behov har vi nu opfyldt. 

Det har været et spændende år for os alle, men MCCOY, Inc. fungerer kun med hjælp fra organisationer som din. Vi beder hvert år en række af vore hjælpeorganisationer for unge om at støtte os i vores mission: At hjælpe unge i Indianapolis med at få en ordentlig opvækst. Vedlagt finder du et indbetalingskort, så du kan være med til at gøre Indianapolis et dejligt sted at være for ALLE. Ring til mig på 921-1288, hvis du skulle have spørgsmål. 

Med venlig hilsen

John F. Brandon, 
Direktør MCCOY, Inc.

 
=== ./letters/icic/114CUL057.txt ===


Alle er velkomne til den første Jameson Grillfest – det eneste indsamlingsarrangement i verden, hvor du kan tage hele din familie, dine medarbejdere og endda dine naboer med. 

Lørdag den 20. september 1997 fra kl. 14.00 – 19.00 bliver en speciel dag, hvor Jameson Lejren holder sin allerførste grillfest. Et velgørenhedsarrangement med masser af sjov for dig og din familie. 

Bestiller du et helt bord til arrangementet, må du medbringe 16 personer – og skulle du komme med et par mere, går det også. 

Grillfesten kommer til at rumme så mange aktiviteter, at dine børn næsten ikke kan vælge. Der er basketball, fodbold, volleyball, bueskydning, værksted, æggekast og mange andre ting, der gør dig glad og sulten. 

Og sulten skal du være! Vi serverer helstegt pattegris og hot dogs til børnene.

Udover det bliver der nok at drikke, og vi laver tombola, så du kan ende med at tage en præmie med hjem!

Jamesons Grillfest er bare sjov for dig, din familie, dine ansatte og dine naboer. 

Tag del i dette dejlige arrangement og hjælp Jameson Lejren med at kunne fortsætte sin indsats for at give børn en chance i livet. 

Udfyld blot vedlagte svarkort, så ses vi til grillfesten.

En af vore frivillige tager kontakt til dig snarest. 

Spørgsmål? Ring til Pat Bray på 241-2661 eller send en e-mail, jcfundrzr@aol.com


=== ./letters/icic/118CWL049.txt ===


6. august 1998.

Kære ven.

Ungdommen - det er en vigtig tid i en ung piges liv – når små forandringer i hendes opførsel og hendes valg betyder noget for hendes fremtid. Det er svært nok at træffe de rigtige valg, når man er omgivet af mennesker, der støtter én. Det er endnu sværere, når man ikke har den støtte. 

”Storesøstre” hjælper med at udfylde det hul, ved at matche omsorgsfulde, ansvarlige voksne frivillige med udsatte piger i alderen 8-14 år. En ”Storesøster” er en mentor, en ven og et forbillede, der hjælper en ung pige med at udvikle selvtillid og de kvaliteter, der skal til, for at blive et ansvarligt, produktivt og succesrigt voksent menneske. 

Dit bidrag på 1.000 dollars kan være hjælpen til, at en pige får en mentor og dermed håb. 

Resultaterne af en 18-måneders undersøgelse, gennemført af Public/Private Ventures viste, at børn, der deltog i en-til-en ”Storesøster-” og ”Storebror-” programmet i bare ét år, reducerede førstegangsmisbruget af stoffer med 46 %; reducerede skolefraværet med 52 %; reducerede aggressiv opførsel med 33 %; deres præstation i skolen blev bedre; og de fik et bedre forhold til familie og venner. 

Dette beviser, at ”Storesøster-” en-til-en programmet forandrer liv. I dag vil vi tilbyde dig muligheden for at hjælpe med at forandre et liv. Med 1.000 dollars kan du støtte et forhold i et år. Pengene går til at styrke den infrastruktur, der støtter og udvikler frugtbare forhold. Det handler om udvælgelse af frivillige, orientering, træning og løbende rådgivning gennem professionelt personale. 

Som “Matchmaker” får du en beskrivelse af “dit match” og bliver nævnt som “Matchmaker” på en plakette på ”Storesøsterens” kontor, i organisationens nyhedsbrev og i årsrapporten.

I dag hjælper ”Storesøstrene” over 1.000 piger i det centrale Indiana. Men for hver pige vi hjælper, er der én, der mangler hjælp. Over 235 piger venter pt. på en ”Storesøster". Forestil dig vores samfund, hvis alle påtog sig at være med til at matche en pige med en ”Storesøster!”
 
Jeg beder dig om at være med til at sende budskabet videre ud i din menighed. 

Med venlig hilsen

Dr. Linda McCoy Pastor, 
St. Luke's metodistkirke

 
=== ./letters/icic/116CUL033.txt ===


5. januar 1997.

Navn, adresse, by, stat, postnr. 

Kære Bill.

På denne tid af året tænker vi over, hvad vi kunne have gjort anderledes; ting, der kunne gøre vores liv bedre. Jeg vil derfor bede dig overveje at hjælpe de unge mennesker i Marion Kommune med at udvikle sig positivt, ved at støtte Marion Kommunes Ungdomsudvalg, MCCOY Inc.

MCCOY Inc. blev oprindeligt grundlagt som en offentlig organisation, men i 1993 blev vi lavet om til en uafhængig, nonprofitorganisation, der landsdækkende hjælper med koordinering og planlægning af ungdomshjælpen. Vores mål er at opmuntre til samarbejde mellem de mange organisationer, samt at udvikle programmer og systemer, der skal hjælpe samfundets unge. Udover at agere bag scenen, har MCCOY Inc. overtaget lederskabet i udviklingen af et Summer Bus Pas, et ungdomsråd og Omtanke-ungdomstelefonen. Det er vores mål, at ethvert ungt menneske i Marion Kommune skal have adgang til de programmer og den service, der bedst hjælper dem i deres udvikling. 

Jeg håber, at du som person og Meridian Forsikring som virksomhed vil overveje at blive faste støtter af MCCOY Inc.. Jeg har vedlagt en informationspakke om MCCOY og vores arbejde, endvidere et skema med de forskellige muligheder for at støtte samfundets unge. 

Jeg kan naturligvis ikke fortælle hele historien bag MCCOY i et enkelt brev, men jeg håber dette giver dig et indblik i vores arbejde. Jeg ringer til dig om få uger for at tale med dig om et muligt bidrag.

Jeg håber, du vil overveje at deltage i vores fælles arbejde i MCCOY Inc.

Med venlig hilsen

John Brandon 
Direktør

 
=== ./letters/icic/110CYL071.txt ===


15. november 1994.

Kære

Tænk på dine største bedrifter. Tænk på den glæde og succes, de giver dig og dem, du holder af. 

Sådan følte Michael Sims sig som 39-årig – den dag, han endelig fik et job.

Michael er født med en hjerneskade. Da han skulle til at søge job, fandt han ud af, at hans handicap kun gav ham begrænsede muligheder. 

Han havde i flere år et pakkejob. Hans sidste job mistede han efter blot et år, da hans stilling faldt væk pga. nedskæringer.

I 18 lange måneder havde Michael ikke noget job. Han levede af offentlige midler. 

Til sidst opsøgte Michael Goodwill.

I Goodwill så Michaels rådgivere straks, at hans svagheder sagtens kunne vendes til styrker, og man fandt et job, der passede til hans positive egenskaber. 

Ved tredje jobsamtale kunne Michael overbevise chefen om, at han var den rette til jobbet. Som pedel i Bent Tree Apartments, sørger han nu for, at 50 – 60 gæster får den fornødne service. 

Han havde endelig fået succes i et job, han holdt af. Hans nye mål er at komme videre i virksomheden. 

Tusindvis af mennesker henvender sig hvert år til Goodwill. De har ligesom Michael to ting til fælles. De har problemer med at finde arbejde men vil gerne arbejde. 

Med støtte fra mennesker som dig, kan de klare disse problemer og opnå den succes og selvtillid, der følger med. Og så får resten af samfundet også noget ud af det. 

At enkeltpersoner får succes gennem Goodwill, betyder at færre personer modtager offentlig støtte, og flere betaler skat. Sidste år tjente deltagere i Goodwills programmer næsten 3,5 millioner dollars – som de betalte skat af.

Deres succes på arbejdsmarkedet betød en besparelse på trekvart million dollars i offentlige ydelser. 

Der er dog flere fordele end blot dem, der kan tælles i dollars og cent.

Familierne til de nye skatteydere mærker fordelene i form af et hus at bo i og penge til mad – uden rationeringsmærker. Og familierne begynder at fokusere på succes og ikke på håbløshed. 

Vil du være med til at gøre denne succes mulig? Send os venligst det største beløb, du kan give. Dit bidrag vil være med til at give ordet succes en ny betydning for mennesker, der sjældent har haft brug for det ord. 

Med venlig hilsen

James M. McClelland 
Direktør

P.S. Dit bidrag gør en forskel. For hver dollar, Goodwill modtog fra offentligheden sidste år, kunne vi give 1,59 dollars tilbage til samfundet i form af lønninger og færre offentlige ydelser.

 
=== ./letters/icic/115CVL036.txt ===


MMM F_NAVN E_NAVN TITEL FIRMA ADRESSE BY, STAT POSTNR. 

4. marts 1999.

Kære navn.

CCI er kommet langt i de sidste fem år. Vi har arbejdet hårdt for at strukturere organisationen således, at vi med oprejst pande kan gå ind i det næste årtusind og jeg tror, at vi går en spændende og positiv fremtid i møde. 

Vi har valgt at fokusere på udvikling. Det er klart, at hvis vi ikke kan øge vores indtægter i form af private midler, har vi ikke den styrke, der skal til, for at vi kan fortsætte vores succes. I 1998 hjalp CCI 31.484 mennesker, dér hvor de bor. Hvor skulle alle disse mennesker henvende sig, hvis CCI ikke var der?

Den lokale initiativgruppe arbejder sammen med vores udviklingskontor for at udarbejde en langsigtet indsamlingsplan, der i sidste ende vil betyde flere penge til vore centre. Det betyder så, at vi kan gøre vores hjælp endnu bedre. 

Med dette i baghovedet, vil jeg gerne bede om et bidrag fra hver enkelt af jer på 50, 100 eller måske endda 1.000 dollars, der viser os, at I tror på vores arbejde og at I støtter os med både jeres tid og jeres penge. Så kan vi gå ud og bede resten af lokalsamfundet om støtte og kan vise, at vi har 100 % opbakning fra baglandet. Jeg håber også, at I vil give budskabet videre og bede andre om at støtte os: jeres virksomhed, jeres kirke eller andre organisationer.

Jeg ved, at vores medarbejdere og medlemmer af komitéen gerne kommer med jer ud for at tale med disse grupper, hvis der skulle være behov for det. Vi har skabt et solidt grundlag, og det varer ikke længe, før vi kan høste frugten af vores hårde arbejde. Jeres finansielle støtte af udviklingsprocessen er blot ét af skridtene mod at gøre CCI stærkere, mere effektiv og i sidste ende i stand til at levere bedre resultater. 

Send jeres bidrag i dag. 

Med venlig hilsen

J. Chris Graffeo 
Bestyrelsen

P.S. Hvis I har spørgsmål, kan I ringe til Valery De Long ved CCI, 638-3360 x23.

 
=== ./letters/icic/115CVL037.txt ===


30. juli 1999.

Kære navn.

Spørgsmål: Hvad får man på 987.165 timer med 291 mennesker på 15 steder?

Svar: 34.700 muligheder for at forandre liv!

Det er præcis, hvad der skete i 1997, da Indianapolis’ Kulturcentre begyndte at hjælpe personer og familier i hele Marion Kommune. 

I 1999 kan vi endda gøre mere med din økonomiske støtte! 
Se blot listen over vore ydelser: 

70.0001 karrierehjælp til unge. 
Børnehaveklasse for mindre børn.
Skolefritidsordning for børn og unge, herunder nødhjælp og feriehjælp i alle aldre.
Ældrepleje.
Informationskurser om AIDS for unge og voksne.
Seniorklub.
Computerkurser for børn, voksne og ældre.
Ernæringslære for ældre.
Dagpleje for mindre børn. 
Socialudvikling og rekreation for børn, unge og voksne. 
Læreprogram til hjemmeundervisning af mindre børn.
Kriserådgivning for unge. Hjemmeservice for voksne og ældre. 
Transport af unge og ældre. 

CCI er en sammenslutning af 13 kulturcentre (desuden et yderligere tilknyttet), hvis mission det er at se og imødekomme det menneskelige behov for hjælp i storområdet Indianapolis på den bedst mulige måde. Det bedste er dog, at vi kan tilbyde hjælpen i samarbejde med private og offentlige organisationer i hele byen – CICOA- netværket, Goodwill, Indianapolis Boligkontor, Indianapolis By, Indianapolis’ Handelsstandsforening, Familie- og Socialforvaltningen, OTC, Indy Parkerne og en række udviklingsfonde, nabolagsorganisationer og kirker, blot for at nævne nogle få. 

Mere end 34.000 mennesker har fået hjælp af os i 1997, og tallet for 1998 bliver nok højere. Vi beder om et større bidrag fra dig, fordi du ikke kan bruge dine penge på noget bedre end at støtte en organisation, der har så stor betydning for så mange. Dit bidrag vil gøre det muligt for CCI at yde den bedst mulige hjælp i nabolagene, ansigt til ansigt, der hvor det tæller. 

Hjælp Indianapolis’ Kulturcentre i 1999 ved at give et fradragsberettiget bidrag. Så ved du, at FIRMANAVN spiller en stor rolle i at hjælpe, hvor der er brug for det. Hvis du har spørgsmål, så ring til os på 638-3360. På forhånd tak for din hjælp, vi ser vi frem til at høre fra dig. 

Med venlig hilsen

Earline S. Moore 
Direktør

Valery De Long 
Udviklingsafdelingen


=== ./letters/icic/112C-L016.txt ===


Det er næsten ikke til at tro, at det er jul om to måneder. 

I Pleasant Run er vi ved at lave planer for vores børn og familier. 

Vi søger hvert år virksomheder, organisationer og enkeltpersoner, der vil sponsorere en eller flere af vores familier. Disse familier deltager i vores programmer, som fokuserer på at holde familierne sammen gennem rådgivning og anden hjælp.

Når vores sagsbehandlere mødes med familierne og deres børn, finder de ofte en mangel på de mest basale ting såsom kogeredskaber, senge, rengøringsmidler osv. Disse ting hjælper vi dem omgående med. Men juletiden er en særlig vanskelig tid for disse familier. De har ikke råd til at købe gaver eller mad til juleaften.

Vi beder dig om at sponsorere en af vore familier i juletiden. Hvis du er interesseret og gerne vil have mere information, kontakt venligst Lisa Lusk eller Marcia Whited på 693-9222. Senest den xxxx skal vi have fundet sponsorer til alle familier. Vi takker for din opmærksomhed og håber, at du vil være med til at gøre julen mindeværdig for en trængt familie.

Med venlig hilsen

 
=== ./letters/icic/118CWL048.txt ===


Navn, adresse, by, stat, postnr. 

Kære navn.

Det er hårdt at være barn nu til dags. Vi ved alle, at børn klarer sig bedre, når de har et netværk af omsorgsfulde voksne, der ernærer og motiverer dem. Når unge mennesker ikke har den støtte, har de brug for at finde andre ressourcer, der kan hjælpe dem på vej. ”Storesøstre” hjælper med at udfylde det hul, ved at give børnene det de har brug for – frivillige ”Storesøstre".

”Storesøstre” er mentorer og venner, der opmuntrer piger til at udnytte deres fulde potentiale; opleve det, livet har at byde på og måske begynde at drømme. Det fællesskab, der opstår, er grundlag for stærke værdier og stor selvtillid, der er med til at forme unge til at blive uafhængige voksne. 

I år hjælper vi over 1000 piger med vores mentorprogram. Det er et imponerende tal; men for hver pige, der hjælpes, er der flere, der mangler hjælp. Over 150 piger venter i øjeblikket på en ”Storesøster".

Du kan gøre en forskel ved at støtte ”Storesøstrenes årsindsamling” og vores mål på 200.000 dollars. Hvis du før har givet et bidrag til vores årsindsamling, vil jeg gerne opfordre dig til at øge dit bidrag med 10 %. Har du ikke tidligere støttet ”Storesøstre", vil jeg gerne bede dig om at gøre det nu, ved at udfylde og returnere vedlagte skema. 

Den tidlige ungdom er den mest sårbare periode i hele livet. Men du og andre omsorgsfulde voksne kan hjælpe. Nu er det perfekte tidspunkt at gøre en forskel på. 

Med venlig hilsen


=== ./letters/icic/116CUL034.txt ===


7. oktober 1996.

Navn, adresse, by, stat, postnr.

Kære navn.

Sommeren 1993, begyndte Marion Kommunes Ungdomsudvalg A/S på det, der bedst kan beskrives som en “ny æra” i sin historie. MCCOY blev anerkendt som en uafhængig, nonprofitorganisation, adskilt fra de lokale myndigheder. Vi har siden starten dog haft samme mål: at være katalysatoren i en effektiv, koordineret og fælles hjælp til unge i vores samfund. 

MCCOY har i de sidste tre år været aktiv i, at opnå disse mål i samarbejde med mange andre: ungdomshjælpen, unge, fonde og bekymrede borgere, blot for at nævne nogle få. 

Vi har tidens løb haft megen succes. Bedst huskes Sjov Sommer-linien, Sommer Bus Passet, og udviklingen af 10 ungdomsråd. Et ledende råd samt en ungdomsforening opbygger forhold, der forhåbentligt vil bære frugt i de kommende år. Dannelsen af Kommuneakademiet - et pilotprojekt, der henvender sig til bortviste elever i det lokale skolesystem, er blevet til, som et resultat af MCCOYs indsats for at tage et så alvorligt emne op i samfundet mange organisationer. 

MCCOY er aktivt repræsenteret og arbejder sammen med en række institutioner, hvor vi jævnligt taler varmt for at inddrage de unge i beslutninger samt planlægning af programmer. Et konkret eksempel er et fælles projekt i det nordvestlige område, hvor vi, sammen med Indianapolis’ Juniorliga og Det Kommunale Ungdomssamarbejde fra Fort Wayne, Indiana, arbejder for at opbygge “Interesserede nabolag med unge”, hvor unge og voksne samarbejder om at udvikle nabolag, hvor alle har det godt. 

Siden MCCOY blev reorganiseret, har virksomheden fundet sin niche i samfundet ved at yde direkte hjælp og ved at fokusere på kerneydelsen: at erkende de unges behov, bringe enkeltpersoner og organisationer sammen, som kan tilfredsstille disse behov og finde fælles løsninger. MCCOY har ét mål: at de unge i Marion Kommune har det godt.

MCCOY beder om et bidrag fra __ Virksomhedsfonden på 10.000,00 dollars til støtte af følgende aktiviteter: ---- Koordinering af ungdomslederuddannelsen og styrkelse af ungdommen i nabolagene ved hjælp af ungdomsråd; ---- Flere ungdomsjob; ---- adgang til løbende diskussioner om en effektiv og tilstrækkelig hjælp til unge; ---- Teknisk assistance og rådgivning i nabolag med behov for bedre forhold mellem unge og voksne; ---- Udvikling af samfundsdækkende støtte til positiv vækst blandt unge i Marion Kommune.

I de sidste mange år har forretningslivet erkendt, at den positive udvikling af vore unge er direkte forbundet med den positive udvikling af kommende lønmodtagere. De unge, der bakkes op af både en familie og et samfund, der sætter pris på dem, bliver med stor sandsynlighed produktive og ydende voksne medlemmer af samfundet. Mens vi har lavet betydningsfulde indhug, er der stadig meget, der skal gøres, og det kan vi ikke gøre alene. Vi beder om finansiel støtte fra Fonden til at skabe en god stemning for unges udvikling i samfundet. Din støtte gør det muligt for os at fortsætte og udvide det gode arbejde, vi har påbegyndt, ved at gøre Indianapolis kendt som en by, der tager sig af sine unger og familier. 

Vi har indtil i dag modtaget støtte fra de lokale myndigheder, fonde og virksomheder, såvel som private bidrag fra bestyrelsesmedlemmerne i MCCOY. Vi tror på, at tiden er inde til fælles at støtte den hjælp MCCOY tilbyder samfundet som et hele. 

På forhånd tak for din støtte.

Med venlig hilsen

John T. Neighbours 
Philip B. Roby 
Kasserer

John F. Brandon 
Direktør

 
=== ./letters/icic/112C-L012.txt ===




21. juni 1999.

Navn, adresse, by, stat, postnr. 

Kære

Husker du kombinationen af glæde og nervøsitet, da du flyttede hjemmefra? 

De unge, der forlader Pleasant Run, har de samme følelser. Meget få af dem har en familie, der støtter dem på deres nye vej. 

Mange har brug for møbler, linned og andre basale ting, for at kunne begynde livet på egen hånd. 

For at hjælpe dem med deres første husstand, blev Pleasant Run Emancipationsfonden grundlagt i 1993 af private bidragydere, der ville hjælpe dem, der forlader vores programmer. 

Personer, der forlader programmet, har mulighed for at ansøge om op til 550 dollars fra fonden, hvis de opfylder følgende 4 krav: 

1. Retten står ikke længere som værge. 
2. Har fuldendt en duelighedstest for selvstændig livsførelse.
3. Positiv afslutning på et Pleasant Run program. 
4. Afsluttet studentereksamen eller andet afgangsbevis.

Opfyldes disse krav, gennemgås dette sammen med to anbefalinger fra medarbejdere, samt en kort beskrivelse af, hvorfor ansøgeren bør modtage starthjælpen, af et panel fra Pleasant Run, der afgør, om ansøgeren har ret til starthjælpen. 

Starthjælpen bruges ofte på, at lade sig indskrive på universitet, faglig uddannelse eller som depositum på en lejlighed. 

Da Pleasant Run er den eneste “familie” for så mange, er vores Emancipationsfond en måde at hjælpe et ungt menneske på vej; ud i livet som et selvstændig og produktivt, voksent menneske.

Uden støtte fra private ville denne fond ikke eksistere. Tag dig få minutter til at sende et bidrag, så et eller flere af vores børn kommer sikkert videre i livet. 

Med venlig hilsen

Mary Roth 
Direktør

 
=== ./letters/icic/112C-L014.txt ===


26. juni 1995.

Kære ven. 

Dette er ikke et nyhedsbrev. Dette er et ønske om støtte. 

Der er dog ingen grund til, at vi ikke samtidigt kan dele gode nyheder med dig. Myndighederne på føderalt, statsligt og lokalt niveau tilbageholder yderst vigtige midler for mennesker, der virkelig har brug for dem. Trods dette har Pleasant Run Børnehjem, med hjælp fra flere hundrede frivillige og andre, der bekymrer sig, kunnet fortsætte med at gøre en væsentlig forskel for de familier og børn, der trænger til hjælp. 

Vi hører alle dagligt om flere og flere sager om forsømmelse og misbrug af dem, der ikke kan kæmpe imod: børn. Men mange af os hører aldrig om de børn, der gennemlever disse ting og alligevel klarer skærene. 

Det positive er, at dette er specielle børn. De deltager i et Pleasant Run program. Det kan være, at de får terapeutisk hjælp i hjemmet (hvilket hjælper hele familien), måske kommer de i en plejefamilie eller bor i familiære omgivelser på et af vores hjem. 

For nogle handler det om uger eller måneder; for andre er det år. De forlader normalt Pleasant Run, når de er klar og i stand til at bidrage med noget. Vi er stolte af vores børn og af det, de kan klare. 

Vi er en nonprofit, multiservice-virksomhed. Vi ville ikke eksistere, hvis der ikke var et behov. Antallet af børn, der har brug for vores hjælp, er voksende... Det samme gælder for vores hjælpeprogrammer. 

Hjælp os med at hjælpe dem. Pleasant Run Børnehjem... “Hvor gode børn bliver bedre".
 
Med venlig hilsen

Mary Roth 

Tom Hirschauer

 
=== ./letters/icic/115CVL035.txt ===


30. juli 1999.

Navn, adresse, by, stat, postnr. 

Kære Hr. Ratcliff.

CCI er en sammenslutning af 13 kulturcentre, hvis mission det er at finde og opfylde de menneskelige behov, der eksisterer blandt beboere i Marion Kommune på den bedst mulige måde. I 1998 hjalp vi 31.484 lavtlønnede personer med jobtræning, boligsøgning, programmer for unge og ældre, familierådgivning, nødhjælp og meget mere.

Som du kan se på vedlagte kort, ligger din Target-forretning i hjertet af et af vore fire områder. Centrene Mary Rigg Områdecenter, Hawthorne Kulturcenter, Southwest Multi-servicecenter og Christamore Hus, der ligger i dette område, er gået sammen om at udvikle et jobtræningsprogram for 14 – 15-årige unge: Sommer Udviklingsprogrammet. Mellem 21. juni og 31. august tilbringer 45 unge 20 timer om ugen med at udvikle en livsplan, oparbejde jobmæssige kvalifikationer, lære EDB, besøge universiteter i området og føre samtaler med gæstetalere. Slutresultatet bliver unge mennesker med en bedre forståelse for deres egen fremtid, hvad enten det er på universitet eller i form af en anden karriere. 

Vores Sommer Udviklingsprogram afsluttes med en fest for familie og venner.

Vi vil gerne belønne vores unge med en lille opmærksomhed ved at overrække dem et gavekort fra Target. Derfor vil vi gerne bede dig om at donere 45 gavekort á 10 dollars, som kan bruges på at købe skoleudstyr eller – tøj, i alt for 450 dollars. Vi vil til gengæld nævne Target som sponsor i løbet af dagen og i selve programmet. 

Target er kendt for at være en samfundsstøtte, og vi tror, at vores Sommer Udviklingsprogram er i din interesse. Skulle du have brug for yderligere informationer, står jeg gerne til rådighed og takker allerede nu for din opmærksomhed. Vi ser frem til at høre fra dig. 

Med venlig hilsen

Valery De Long 
Udviklingschef

 
=== ./letters/icic/110CYL072.txt ===


De største kritikere af vores sociale system er de mennesker, der er mest afhængige af det. 

Deres kritik: Systemet opmuntrer ikke til at arbejde, da man har flere fordele ved at være arbejdsløs, end hvis man tager et lavtlønnet job. 

Her kommer du – og Goodwill – ind i billedet. Vi hjælper folk med jobtræning og med at finde et job, og dermed får vi dem ud af bistandssystemet. Sidste år hjalp Goodwill 511 folk i arbejde, hvilket er mere end dobbelt så mange som i 1993.

Mens debatten om en reform af systemet spidser sig til, ryster de folk, der mangler job, blot på hovedet. Vi har brug for din støtte, så vi kan fortsætte vores arbejde med at få folk ud af systemet. 

Bistandshjælp er ikke svaret. Og en reform af systemet er en usikker løsning, med en ukendt gennemførselsdato. Goodwill handler – lige nu.

Giv venligst dit bidrag til Goodwill i dag, gerne så stort som muligt.

Med venlig hilsen

Jack Dustman 
Bestyrelsesformand

 
=== ./Kauffman/ch5.txt ===


Kapitel 5

Semantisk fysik?

Hvert kapitel i ”Undersøgelser” tager hul på et nyt tema. Hvert kapitel er et ufuldendt forsøg, der viser vej, men det er ikke tilstrækkeligt. Og dog håber jeg, at det er bedre at tænde blot ét lys i stedet for... hvad? Mørket? Sløret, bag hvilket vi ikke har haft nogen forudsætninger for spørgsmål før? Der er grund til at sætte spørgsmålstegn ved semantisk fysik, som de bedste filosoffer og videnskabsmænd har gjort det i mange århundreder. Vi står på usikker grund. Men når den første hårde frost kommer; når birken har smidt bladene, der ligger spredt for vinden; når krystaller dækker dammen og gamle langbenede hejrer står på vagt i mørket inden solopgang, velvidende hvor mager vinteren bliver; når det første tynde lag is dækker vandløbene, ser man små dyr løbe rundt, for at finde noget.

Vi mangler en fysisk definition på det selvstyrende stof, der selvstændigt kan manipulere universet; som hejren, der flyver af sted i rolig, mægtig fart og varsler om vinterens komme.

Hejren er ligeså meget en del af den fysiske virkelighed som et atom. Men det selvstyrende stof er efter min definition ikke andet end fysiske systemer med en besynderlig orden af processer og egenskaber. Og det er vi også; vi, der dagligt manipulerer verden til vores egen fordel; vi der bruger ord som ”forsætlighed” og ”hensigt” så naturligt i vores sprog. Hvis konceptet om selvstyrende stoffer var nyttigt, måske endda en fornuftig definition på selve livet, ville selvstyrende stoffer spænde fra blot det fysiske til den nye verden af fysisk eksistens, hvor vi tilskriver hinanden ”hensigt".

Semantik går hånd i hånd med hensigt. For at dette kan være sandt, behøver hensigten ikke at være bevidst, f.eks. som en bakterie, på vej ned ad en glukosestrøm.

Jeg håber, min definition på et selvstyrende stof er nyttig. At det er et autokatalytisk system i en cyklus; at selvstyrende stoffer også sanser, måler og opdager fejlstillinger i eksterne systemer, der kan bruges til gøre deres miljø bedre. 

Knowhow.

Vi må tage os selv eftertrykkeligt og objektivt 3 milliarder år tilbage til det blandede mikrobiologiske stadie, der blomstrede dér, hvor vi befinder os nu, plus/minus et mindre antal lag af overfladisk materiale. 

Jeg vil sige, at det selvstyrende stof, der udgjorde det stadie, individuelt og kollektivt havde den knowhow, der skulle til, for at leve videre i de omgivelser, der udgjorde deres verden. Som jeg har påpeget tidligere, er en biosfære en selvnærende konstruktion af selvstyrende stoffer og måder at leve videre på - søgning, mutation, rekombinering, såvel som adfærd, er åben for selvstyrende stoffer. Måderne at leve på blev valgt med omhu og behersket af de selvstyrende stoffer; deres procedurer blev uddelegeret som en slags “job” på de mange arbejdsområder i biosfæren. Der er en bred knowhow i hele dette selvkonstruerede system, langt større end den knowhow et enkeltstående selvstyrende stof har til rådighed. Men det er klart, at knowhow deles. Der er ikke noget selvstyrende stof, der ved hvordan hele systemet fungerer, ligesom ingen i vores tid helt ved, hvordan det globale økonomiske system virker i alle sine utallige forhold, handler, tyverier, håb og frustrationer. 

Hvad i alverden er knowhow? Filosoffer skelner mellem knowhow og knowthat. Jeg ved, hvordan jeg binder mine sko, og jeg ved, hvordan man spiller jazztrommer. Knowthat vedrører antagelser - hyppigst nyttige, menneskelige antagelser. Jeg ved, at månen ikke er lavet af grøn ost. Jeg ved, at jorden bevæger sig rundt om solen; at jorden er sfærisk; at man bruger stole til at sidde på. Knowthat fortæller os om standarden og ikke-standarden af ting, sandheden eller løgnen i antagelser, når de beskriver verden. Måske kan højere primater, der bliver oplært i at manipulere simple symboler med klare relationer til verden også ”vide det” med hensyn til positioner. 

Modsat knowthat involverer knowhow ikke antagelser om verden. Knowhow involverer proceduremæssig viden om, hvordan man klarer sig i verden. Når geparden jagter byttet, når det atletiske vidunder springer højdespring, har man brug for knowhow.

Ved en bakterie, hvordan den skal overleve? Jeg vil mene ja, uden at tilskrive den nogen form for bevidsthed. Se de utallige, rolige vendinger, gener foretager sig, metaboliske skift, mekaniske trækninger, fornemmelsen for glukosestrømninger, svømmende og tumlende mod strømmen til højere glukosekoncentrationer. Den ved hvordan - også selvom den ikke kan tale om det. Men igen - prøv du at tale om at binde dine sko, når du først bliver det dig bevidst lang tid efter, du har gjort det - uden at have været opmærksom på det. 

Gudskelov for knowhow. Knowthat er en tynd skal, set i forhold til 4 milliarder års knowhow i biosfæren. Men ethvert selvstyrende stof, der formerer sig alene eller sammen med andre stoffer, synes også at være velsignet med den samme knowhow. Hvis vi syntetiserer selvstyrende stoffer i de næste årtier, og de udvikler sig til at blive et komplekst økosystem over måneder og år, der vrimler med nye livsformer, vil de også have viden om, hvordan de kan overleve i den verden, vi har skabt sammen med dem.

Knowhow er ikke andet end et andet syn på katalyse, arbejdsopgaver, fornemmelse, observation og opdagelser, at vi genkender den måde, som selvstyrende stoffer reagerer på. Knowhow er ikke uden for den formerende organisation. Knowhow ER den formerende organisation. 

Semantik.

Alt dette fører os uden tvivl hen til temaet semantik. 

Det er simpelt. En fremmed molekylær race, der trænger ind i et selvstyrende stof er enten (i) føde; (ii) gift; (iii) et signal; (iv) neutral; (v) noget andet. 

Når der er et selvstyrende stof, er der semantik fra dets synsvinkel. Det fremmede molekyle er ”ulækkert” eller ”lækkert”. Det store skridt til at kunne sige ”ulækkert” eller ”lækkert” er uundgåeligt, når der først er et selvstyrende stof. Og jeg tror, vi må have Darwins kriterier i baghovedet. Hvis det er lækkert, vil man nok se flere af disse stoffer som det første. Hvis det er ulækkert, er en videre udvikling ikke sandsynlig. 

Kan man først sige lækkert og ulækkert, er vi ikke langt fra C. S. Pierces meningsfyldte semiotiske triade: tegn, betydende, betydning. Om vi kan lide det eller ej, er glukosestrømmen et tegn, en forudsigelse af ”mere glukose af den slags”. Glukosen er ikke et vilkårligt tegn, ligesom skyer ikke er et vilkårligt tegn for regn. I denne forstand er tegn kausalt forbundet med det, det betyder. Forholdet mellem ordet ”stol” og hvad det betyder og hvorpå jeg sidder nu, er modsat vilkårlig. Men kan kemiske tegn i bakterier, planter og mennesker være vilkårlige fra et kemisk, kausalt synspunkt? Hvis ja, kan ”almindelige kemikalier” være tegn i Pierces forstand?
 
Jeg tror, det er klart, at den almindelige kemi i et selvstyrende stof kan indeholde symboler og tegn i ordenes sande forstand. Tænk først på den berømte, genetiske kode. Samlinger af tre nukleotider i et RNA-molekyle står for specielle aminosyrer, der ender med at blive til et protein. Det detaljerede kausale maskineri involverer at flytte RNA-molekyler og deres anticodoner derhen, hvor aminosyrerne ligger; enzymerne af denne forbindelse oplader aminosyrerne ved hver RNA-bevægelse med den rigtige aminosyre af tyve aminosyrer, forbindelsen med de opladede og flyttede RNA’s anticodoner til den korrekte RNA-kode, ribosomen der glider ned mellem sideliggende, flyttede RNA-molekyler og forbinder de successive aminosyrer med den voksende polypeptidkæde, der hænger frit i cytoplasmaen, fastbundet af ribosomen på RNA-molekylet, som bliver ”omsat”. 

Vilkårligheden i den genetiske kode illustreres i udviklingen af nye RNA-molekyler, som omsættes til en RNA-kode og endelig bliver aminosyre. Som J. Monod for 30 år siden fastslog i en lidt anden sammenhæng om aktivering og hæmning af allosteriske enzymer, der ligger langt fra katalytiske enzymer, opfører kemiske strukturer, der kontrollerer katalysen, sig fuldstændigt vilkårligt med hensyn til de kemiske strukturer, der gennemgår katalysen. Det samme gælder for RNA, når anticodon ligger langt fra aminosyreforbindelser. Det er derfor fuldstændigt vilkårligt hvilken aminosyre, der tildeles RNA, ligeledes gælder det enzymet, der foretager opladningen og bestemmer strukturen på den aminosyre, der binder RNA. Begge kan forandre sig, uden at anticodon-codon mekanismen forandres. Kort sagt tillader kemi vilkårlig organisering af kontrolforhold. 

Det synes at være berettiget at tildele den genetiske kode idéen om tegn, betydende og betydning. Det synes at være berettiget at tildele mange af de kemiske tegn, vi ser mellem selvstyrende stoffer idéen om tegn, betydende og betydning, illustreret i planter, der ved smitte fra sekretet af bestemte insekter udstøder et metabolisk kemikalie, der igen “advarer” andre planter af samme art om, at man er smittet, og at der skal udsendes anti-insekt metabolitter.

Regnestykket i Claude Shannons elegante informationsteori har altid handlet om reduktion af det ubestemte i statistikker om kilden til et symbolsæt. Intetsteds i Shannons arbejde med afkodning og informationsoverlevering er betydning eller semantikken i information et tema. Dette er ingen kritik. Hans arbejde er kendt og respekteret. Der er dog en smule semantik i Shannons mening om, at semantikken findes i ”dekoderen”. 

Jeg godtager kun Shannons mening, hvis dekoderen er et selvstyrende stof. Hvis ikke, transformerer dekoderen bare en streng, der sendes ned ad kommunikationsvejen, ind i et andet system; måske skåle med vand, der tømmes ved at tænde for en maskine, der så åbner for ventiler mellem skålene og verden udenfor på en besynderlig måde. Mønstret i tømningen af skålene, sket efter besked fra en binær streng, sendt ned ad kommunikationsvejen, er dekodningen. 

Men hvis modtageren er et selvstyrende stof , f.eks. en bakterie, og det indkommende molekyle er et tegn – et tegn på et paramecium eller en amøbe på gennemrejse, og bakterien svømmer væk og undgår at blive spist, synes denne forestilling fyldt med semantik. Hvis bare bakterien kunne fortælle os: ”Så du den krabat af et paramecium komme forbi? Den har jeg mødt før! Jeg gemte mig, og han så mig ikke. Jeg kom hjem uskadt. Ræk mig lige glukosen, Martha".
 
Jeg vender tilbage til dette tema i næste kapitel, for jeg mener ikke, at vi kan forudsige, hvad der sker i rummet og i biosfæren; derfor kan vi heller ikke konkludere, hvad der vil ske. Vi må fortælle om tingene, for at kunne forstå dem. Kald mig ikke antropomorfid med det samme. Jeg kender risikoen, herunder den generelle mening, at vi jo altid kan omsætte det fra “bevidst tale” til en forudsigelig kausal forklaring på spørgsmålet. Vær tålmodig. Vi er ikke kun ude af stand til at forudsige hvordan rummet og biosfæren er opbygget og til at forudsige, hvordan den udvikler sig, men vi kan heller ikke omsætte lovsprog til almindeligt sprog, som f.eks. lovsprog omhandlende Henderson, der blev dømt skyldig i drab, til fysisk sprog om undersøgelser om lydbølgers form og masser i rumtidens linier som en beskrivelse.

Lad os være naive et øjeblik. Semantikken i at ”ulækkert” og ”lækkert” kommer ind i et simpelt selvstyrende stof, som f.eks. en bakterie, hænger sammen med stoffets ”knowhow” om, hvordan man overlever eller ikke overlever i stoffets verden. Man kan stille spørgsmålstegn ved semantikken i tilfælde, hvor det er afhængig af et sæt af kausale udvirkninger eller tegn.
 
“Fordi der manglede et søm, så mistede man skoen. Fordi man mistede skoen, mistede man hesten. Fordi man mistede hesten, mistede man rytteren” sagde Benjamin Franklin vistnok. Sømmets semantik er spørgsmålet her - underordnet kontekstens sæt af udvirkninger som følge af det skete, eller tegnet. 

Det virker svært at skulle tillægge en sten, en stol eller en alge en hensigt, hvis man herved mener, at den handler selvstændigt; . Min måde at tilskrive et selvstyrende stof semantik er naturligvis tautologisk. Jeg lagde jo ud med at sige, at en bakterie, på vej ned ad en glukosestrøm, handlede selvstændigt i et miljø, der behandlede et selvstyrende stof som et fysisk system, der kan handle selvstændigt; så spurgte jeg hvad et fysisk system skal kunne for at handle selvstændigt. Nu, fem kapitler senere, er der ingen tvivl om, at selvstyrende stoffer er en organisation af materie og energi; der kan tilskrives at kunne klare sig selv. 

Min definition er en definitionscirkel.

På den anden side, mens definitionen er cirkulær, ligesom F = MA og Darwins “naturlige selektion” og “fitness”, betyder det ikke, at sættet af underdefinerede koncepter vedrørende min definition af et selvstyrende stof som et reproducerende system, der udfører cirkulært arbejde, ikke berører den virkelige verden. Sten og stole er ikke selvstyrende stoffer efter min definition. Men alle levende celler er. Og det utrolige faktum lige foran vores øjne hver eneste dag er, at selvstyrende stoffer manipulerer verden på deres egen måde. Se på fugle, når de bygger rede. 

Kort sagt, når vi ser på selvstyrende stoffer, på ”ulækkert” og ”lækkert", synes det, at semantikken træder ind som stoffernes medskyldige og forholder sig til hinanden, mens de udvikler biosfæren. 

At vide

Hvad med “at vide”?

Daniel Dennett fremstiller i sin fine bog “Darwins farlige idéer” et hierarki af forskellige former for “at vide”, hvis jeg må bruge dette udtryk, som Darwins evolutionsteorier har frembragt. Dette hierarki er passende og informativt. Dennett ser evolution som dele af byggekraner, der lidt efter lidt bygger op – og sorterer klasserne med hjælp af variation og naturlig selektion. 

Jeg er ikke uenig, selvom jeg har lagt langt mere vægt på de roller, som selv-organiseringen spiller i evolutionen. Her i ”Undersøgelser” prøver jeg at udpege det mystiske, men naturlige, håb, der er med til at øge mangfoldigheden af brudte symmetrier i universet; der skaber mangfoldige strukturer og processer, som kan identificere forgreninger og forgrenede energikilder samt udpege energikilderne; udvikle processer, der matcher energikilderne og skabe endnu mere mangfoldighed, der udbreder den makroskopiske orden. Jeg spørger mig selv, om Dennetts kranbyggeri kan overføres til biosfæren og måske udvikle sig til plantemæssig geologi og mere end det. 

Men tilbage til fortiden. Dennett skelner mellem “darwinistiske skabninger", “pavlovianske skabninger", “popperianske skabninger", og “gregorianske skabninger". Et simpelt selvstyrende stof, f.eks. en bakterie, er en darwinistisk skabning. Skabningen udvikler sig på den mest simple måde: gennem mutation, rekombination og naturlig selektion. Enhver adfærdsindlæring kan udelukkes. Så en (eller en koloni eller et økosystem) af de darwinistiske skabninger forholder sig mere eller mindre som Darwin har lært os det. 

Første udviklingstrin: lad os sige en aplysia med et nervøst system; skabningen er i stand til at lære med stimuli-respons, à la Pavlov. Og aplysia kan i sandhed lære meget simple stimuli: analogien ofte brugt er klokken, der får hunden til at savle af “forventning” om at få mad. 

Næste udviklingstrin: (Dennett har med ret reserveret dette udviklingstrin til os hvirveldyr) den popperianske skabning. Popperianske skabninger har med Dennetts fine ord “interne modeller” af deres verden og kan køre den “interne model” uden at holde koblingen trådt nede, i stedet for at køre modellen i real tid i den reale verden. Dette tillader os heldige popperianere at lade vores ”hypotese dø i vores sted”. Jeg elsker det billede. 

Efter den popperianske, kommer den gregorianske skabning, herunder i hvert fald mennesket. Dennett argumenterer på skønneste vis, at vi bruger vores redskaber, nemlig stenknive, pile, skovle og maskiner til at gøre vores verden af fakta og processer større. Den større verden giver os mere knowhow og mere knowthat. Kulturel evolution går på et tidspunkt for vidt; Hård rock toner ud af minareterne i Iran. Hvem ved, hvilke nye kulturformer der vil udvikle sig? Kinesere laver mad på Cuba og det cubansk-kinesiske køkken er opfundet. Hvad bliver det næste? Hvem ved? 

Jeg synes meget om Dennetts knowhow- og siden hen knowthat- stige. Uden at nævne bevidsthed - ikke fordi det ikke er værd at nævne, men fordi der aldrig har været megen tale om dette tema – hvor meget af dette hierarki kunne et simpelt molekylært system omsætte, endda uden at have nerveceller. 

Jeg tror meget af dette hierarki kunne fungere i molekylære sammenhæng. Bakterier og amøber har f.eks. allerede en slags pavloviansk indlæring, for de har receptorer, der tilpasser sig et konstant niveau efter en bestemt tegnkoordinering og fornemmer forandringer fra det niveau. Dette er endnu ikke forbindelsen mellem en mere eller mindre vilkårlig stimulans med en uvilkårlig stimulans, men jeg kan forestille mig, at kemi kan opnå det engang. Neuroner skal udbrede sig og danne nye synoptiske forbindelser, der overlever, selvom de bruges og skal formidle forbindelsen af vilkårlig og uvilkårlig stimulans; Kan man ikke forestille sig kompleks kemi, f.eks. meget komplekse kulhydrat-syntese-mønstre, opretholdt af komplekse enzymer, hvis aktiviteter moduleres af kulhydraterne selv, der består af metabolismer af kulhydrater. Sådan et system ville måske blindt afprøve andre syntesemønstre, indtil det kunne være selvbevarende ved at forbinde kulhydrater, enzymer og proteinreceptorer, der så igen forbinder vilkårlig og uvilkårlig stimulans og opretholdes af positive feedbacksløjfer. Forestillingen ligner den, at ”idiotype” og “anti-idiotype” immune netværk arbejder på at opretholde syntesen af antistoffer mod et fremmed patogen. I sådanne netværk, for hvilke der er gode beviser, fungerer et antistof som antigen, der stimulerer kroppen til at producere flere antistoffer, der forbindes med de unikke aminosyre-sekvenser, kaldet “idiotypen” til det første antistof. Til gengæld stimulerer den anden “anti-idiotype” en tredje, som stimulerer en fjerde. Men denne serie danner sandsynligvis feedbacksløjfer, da det første og tredje antistof ofte forbindes på samme sted på det andet antistof og siden hen ligner første og tredje antistof hinanden for meget. Det er ikke svært at forestille sig immunforsvaret værende et stimuli-respons system med sådanne betingelser.

Popperianske skabninger? Hvorfor kan en bakterie ikke fornemme et paramecium komme snigende, hvorefter det skynder sig at gemme sig under en bunke sand indtil faren er forbi? Er nerver nødvendige? Planter siges, at kunne sende hinanden tegn med komplekse metabolitter, der tilkendegiver hvilket insekt det handler om. Der er tilfældige, strukturelle forhold mellem metabolitten og insektet, ligesom vi mennesker bruger tilfældige tegn. Ikke dårligt af nerve- og hvirvelløse dyr. 

Jeg hænger fast på de gregorianske skabninger. Selv her, i den frie og åbne kreativitet i at lave nye symbolstrenge i et sprog, hvor der kan skabes nye sætninger, er det ikke grundlæggende anderledes end skabelsen af nye slags molekyler i biosfæren som et hele. Hvis vi synes, at vores samtaler om skovle og atombomber er imponerende, så er den kemiske samtale i et ethvert færdigt økosystem det også.

Jeg er måske naiv nok til at tro at biosfæren, med sin mangfoldighed og opmuntret af al vores knowhow, som vi får gennem vores mange samtaler, allerede kan indeholde alle de udviklingstrin, Dennett taler om. Vi mennesker er vel bare mere gregorianske med vores stemmebånd og e-mail. Biosfæren er et smart sted - der er masser at tale om. Fire milliarder års sladren. Slapstikhumoren begyndte måske allerede for mange år siden. 


Etik

Hvad med etik? Er selvstyrende stoffer starten på en masse etiske diskussioner? ”Ulækkert” og ”lækkert” fra mit perspektiv, hvis jeg var et selvstyrende stof? Man skal være forsigtig. Hume lærte os for lang tid siden om den “naturalistiske vildfarelse”: Man kan ikke udlede “burde” af ”at være”. At mødre tager sig af deres børn, betyder ikke, at de burde gøre det, sagde Hume. At Hitler ville erobre Europa og dræbe alle jøder, betyder ikke, at han burde have gjort det. 

Humes påstand underligger faren, at videnskabsmænd ikke bør komme med etiske udtalelser. Vi videnskabsmænd leverer faktum. I mennesker over hele jorden kan diskutere etikken. Men hvis Hume advarer os mod ikke at udlede “burde” af “at være” - hvor kommer værdierne så fra? Humes teori om at udlede “at være” af “burde” begyndte med, at man så retmæssigheden af begrebet ”burde”. 

Listen over efterfølgere af Hume, der har prøvet at forstå meningen af etiske påstande, har været lang, forkvaklet og anstrengende. Kendte filosoffer som G.E. Moore, der hidtil havde fulgt holdningen hos de logiske positivister i Wienerkredsen, der sagde, at kun påstande, der kunne bevises, var meningsfyldte, begyndte at spørge sig selv, om etiske påstande kun var følelsesmæssige ytringer. ”Det er forkert at dræbe” bliver til ”Agggah!”. Overbeviser positivistens argument? Positivisternes ord har altid moret mig: “kun påstande, der kan bevises, er meningsfyldte”, da selv denne påstand ikke er til at bevise. Det synes at bide sig selv i halen. 

John Rawls fra Harvard har på veltalende vis argumenteret for, at vores menneskelige fornemmelse for retfærdighed stammer fra det, vi alle er blevet enige om i en “kontrakt", men vidste vi alle før vi blev født, at vi ville blive født med sådanne færdigheder? Derfor er “lighed for loven” en af de kontrakter, Rawls anbefaler os. ”Lighed for loven” lyder meget finere end bakteriens ”ulækkert” og ”lækkert”. Nødvendigheden for etik i livets evolution er et fascinerende emne. 

Jeg stiller mig tilfreds med, at undre mig over, hvor “værdi” og rudimenterne af “hensigt” kommer fra i det fysiske univers og overlade sociale kontrakter til andre. Er der plads til værdi i en verden fuld af fakta? 

En kort monolog. Fakta er knowthat-udsagn. Men knowhow gik forud for knowthat. Mens jeg er helt klar over Humes påstand, tror jeg dog, at det fra det selvstyrende stofs side er vigtigst om noget er “ulækkert” eller “lækkert”. Jeg tror, vi opfylder de darwinistiske kriterier. Er der for meget “ulækkert”, forsvinder det selvstyrende stof og efterkommere fra biosfæren. Uden at tillægge en E. coli eller et selvstyrende stof vi måske skaber i en nær fremtid bevidsthed, kan jeg ikke lade være med at føle, at værdiens rudimenter er til stede, når selvstyrende stoffer også er det. 

Igen uden at tillægge det bevidsthed; når et selvstyrende stof er til stede, er rudimentet hensigt så tilstede? Hvis ja, så er endnu en hjørnesten lagt i etisk aktivitet. Etisk opførsel kræver først den logiske mulighed for opførsel, man er ansvarlig for. Man er ikke ansvarlig for andres opførsel eller handlinger. For at handle etisk, må man først være i stand til at handle. 

Men hvad er egentlig “handling”? Daniel Yamins er en glimrende ung matematiker. Han skal nu på Harvard, men tilbragte sommeren sammen med mig på Santa Fe Institute inden han lærte at køre; sidste sommer tilbragte han i Jack Szostaks laboratorium på Harvard, og Dan var kun fjorten år, da han lærte at udvikle RNA-molekyler og lave vilkårlige forbindelser. Dan og jeg kæmpede den sommer med at blotlægge forskellen på selvstyrende stoffers ”handlinger” og blotte hændelser i og omkring stoffet. Bemærk, at vi siger, at E. coli svømmer op ad glukosestrømmen for at finde mad. Men der er alle slags molekylære, vibrerende og roterende bevægelser i gang. Hvad er handlinger og hvad er blotte hændelser? 

Jeg synes ikke, vi havde succes med at forklare forskellen på handlinger og hændelser med bare matematik. Men jeg mener, at forskellen mellem handlinger og hændelser, hvilket er Dans glade udtryk, er relevant for E. coli, tigre, os mennesker, træer og generelt selvstyrende stoffer. Vi står over for et lignende problem i næste kapitel, når vi forsøger at skelne mellem organismers delvise funktioner og de andre kausale konsekvenser for den del af organismen. 

Er det ikke besynderligt og interessant, at disse emner alle synes at opstå i forbindelse med selvstyrende stoffer, men ellers ikke? Eftersom vi synes at konfrontere sproglegens cirkularitet, tror jeg stadig, at semantikkens rudimenter, forsætlighed, værdi og etik opstår ved hjælp af selvstyrende stoffer. Jeg tror, at disse rudimenter rækker længere end Humes naturalistiske vildfarelse. Vi kan ikke udlede “burde” af ”at være” i en konkret sammenhæng, men jeg tror, vi har kategorierne af ”burde” og ”være” i det fysiske univers, når vi har selvstyrende stoffer. 

=== ./travel_guides/HistoryJerusalem.txt ===


En kort historisk oversigt.

Jerusalems optegnede historie begynder med omtalen af byen i egyptiske retsdokumenter for 4.000 år siden, men der har levet mennesker i byen i flere hundrede år, sikket endda i flere tusinde år inden. I starten af det andet årtusinde f. Kr., var Jerusalem en kanaansk bjergfæstning på en sekundær handelsrute og langt mindre vigtig end andre bibelske byer som Hazor, Megiddo, Beth Shean og Shechem. Byens tidligste navn, Ur usalim, betød formodentlig “Shalims by” eller “grundlagt af Shalim". Eksperter mener, at Shalim måske var en gammel semitisk fredsgud, da navnet ligner det moderne hebræiske eller arabiske ord for “fred”: henholdsvis shalom og salaam. Hvis dette er sandt, er det et ironisk navn for en by, der skulle blive et af de mest omkæmpede steder i verden. 

Det bibelske Jerusalem.

I Bibelen, 1. Mosebog 14:18–20 står der, at Abraham besøgte byen “Salem” i ca. år 1800 f. Kr. og blev velsignet af byens hersker, Melchzedik, som tilbød ham brød og vin. Byen nævnes først i Bibelen igen, da den store poetiske kriger, Kong David, overtager byen af Jebusitterne i ca. år 1.000 f. Kr. Bibelen beskriver, hvordan Davids soldater erobrede Jerusalem ved at benytte en hemmelig vandtunnel under byen og derved overraske Jebusitterne. Warrens Skakten, der er del af et kanaansk vandsystem man fandt ved udgravninger i det 19. århundrede og som man kan besøge den dag i dag, kunne være lige præcis denne tunnel, Davids hær benyttede. 

Måske var det fordi Jerusalem lå i neutralt område, uden at være knyttet til nogle af de 12 rivaliserende stammer i Israel, at David gjorde byen til sin hovedstad i det nye rige og medbragte sine dygtigste håndværkere, præster, digtere, musikere og de bedste soldater til byen fra alle stammerområderne. Han medbragte ligeledes Pagtens Ark, der indeholdt Stentavlerne, modtaget på Sinaibjerget, der blev placeret ved Gihonkilden lige udenfor Jerusalems mure. Her stod arket indtil templet blev bygget i ca. år 960 f. Kr. på Moriabjerget, det høje punkt i den nordlige del af byen. 

Templet (i dag kendt som det “første” tempel) blev færdigbygget af Davids søn og efterfølger, Kong Salomon. Ifølge bibelsk tradition kunne David købe grunden til templet, han kunne samle alle materialer, men da han var en krigsherre med blod på hænderne, var han ikke værdig til at opføre templet. Salomon talte ved indvielsen til sin gud: ”... Himlen, selv himlens himmel er ikke stor nok til dig; hvor meget mindre dette hus jeg har bygget?”

Templet blev senere kendt som Moriabjerget, som det stod på, og her ofrede Abraham senere sin søn, Isak. Udover det storslåede tempel byggede Salomon også et kongeligt palads, huse til hans koner, templer for de fremmede guder, hans prinsesser tilbad, såvel som forsvarstårne. Under Salomons kloge herskab blomstrede byen op, værende hovedstad for et rige, der strakte sig fra Damaskus til Det Røde Hav og med kontrol over handelsvejen fra Egypten til Fønikien. Templet og det kongelige palads var udsmykkede med guld og elfenben fra Afrika og med cedertræ fra Libanon; Jerusalems skønhed under Salomons herskab har fascineret Bibelens læsere i næsten 3.000 år. Efter hans død faldt riget fra hinanden, og det israelitiske rige blev delt i to forarmede og sig ofte bekrigende nationer: Israel, med hovedstaden Shechem i den nordlige del, regeret af en række nordlige dynastier; og det mindre Judæa, med Jerusalem som hovedstad, hvorfra Davids efterkommere fortsatte deres herskab. I Bibelen står der, at herskernes ondskab og ugudelighed vakte vrede hos den store profet.

I år 701 f. Kr. ødelagde Sennacheribs assyriske hær Israel og drog mod syd for at indtage Jerusalem. Takket være Kong Hezekiahs hemmelige vandtunnel undgik byen den totale ødelæggelse. 

Davids dynasti gik til grunde i år 587 f. Kr., da Nebuchadnezzar, kongen af Babylon, invaderede Judæa for at overtage Jerusalem. Da byen faldt, blev templet og alle andre bygninger brændt ned. Byens indbyggere blev tvunget i eksil, siden kaldt ”det babylonske fangenskab". 

Med tiden forsvandt det babylonske rige, og israelitterne kunne i år 539 f. Kr. vende tilbage til Jerusalem. Nu herskede de mere tolerante persere i byen, og man genopbyggede den langsomt. Det Andet Tempel blev færdigt i 515 f. Kr., men meget af byen ligger stadigvæk i ruiner. 

I år 332 f. Kr. overtog grækerne, regeret af Alexander den Store, fredeligt Jerusalem, senere de hellenistiske efterfølgere og siden hen egypteren Ptolomæus og de syriske Seleucider. Da Seleucidernes herskere forbød judaismen, førte Judas Maccabæus jøderne i revolution i 167 f. Kr., og imod alle odds gjorde de atter Jødedommen til hovedreligionen i Jerusalem.

Makkabæerne fjernede alle hellenistiske gudebilleder og blodet fra hedenske ofringer fra templet; den otte dage lange fest Hanukkah (Lysets Fest) beseglede deres sejr. Det Hasmoneanske dynasti, efterkommere af Makkabæerne, regerede en uafhængig jødiske stat, der strakte sig fra Negev til Galilæa. Jerusalem voksede, var omgivet af en storslået mur og med forsvarstårne ved siden af Jaffaporten. Hasmoneanerne regerede, indtil Pompejis romerske legion ankom i år 63 f. Kr.



Det romerske Jerusalem.

Efter de første år med romersk ledelse, indsatte Rom Herodes (ud af en familie fra Idumea, et jødisk rige i ørkenen) som konge af Judæa. Han regerede fra år 37 til år 4 f. Kr., hvor han forstærkede den hasmoneanske mur og genopbyggede forsvarstårnene ved Jaffaporten, som man stadig kan se fundamenterne af den dag i dag. Han byggede flere paladser og installerede et nyt vandsystem. Herodes ombyggede også templet fuldstændigt, og gjorde det dermed til et af de vigtigste religiøse centre i det romerske rige. Pladsen omkring templet blev udvidet, for at gøre plads til flere hundredetusinde pilgrimme, og Tempelbjerget blev støttet med mure af store stenblokke. En af disse mure - den vestlige - mur er i dag et mindesmærke for Jerusalems storhed under Herodes. Han byggede ligeledes en stor fæstning med blik over Tempelbjerget, som fik navnet ”Antonia” til ære for hans romerske ven og velgører, Marcus Antonius. 

Trods sine storartede bedrifter, var Herodes dog mest hadet af sine undersåtter; han opkrævede skat, han torturerede mennesker og han beordrede alle jødiske drengebørn dræbt i et forsøg på at komme af med Messias. 

Da Jesus blev født i ca. år 4, flygtede Joseph og Maria med det nyfødte barn fra Herodes til Egypten. De vendte tilbage for at bo i Nazareth og tog på pilgrimsfærd til Jerusalem.

Ifølge Bibelen tilbragte Jesus sit liv i Galilæadalen. I ca. år 30 tog han sammen med sine disciple til jødisk påskefest i Jerusalem, hvilket var et uroligt sted på det tidspunkt, da man var træt af den romerske dominans. Jesus’ entre i templet skabte røre; efter festmiddagen blev han anholdt af templets præster, der var under direkte romersk indflydelse. Jesus blev hurtigt herefter dømt til døden ved korsfæstelse, en romersk henrettelsesform til politiske og religiøse modstandere, men også til ordinære kriminelle. 

I provinsen, hvor oprør og hævnakter var en del af hverdagen, var henrettelsen af endnu en religiøs leder fra Galilæa i Jerusalem ikke i sig selv af betydning for historien. 

Efter Jesus’ korsfæstelse fortsatte det hårde romerske herskab indtil år 66, hvor jøderne rebellerede. Jødiske fanatikere kæmpede i fire år mod den romerske overmagt. Endelig vandt den romerske general Titus i år 70 ved et sidste slag mod de udhungrede og svage modstandere. De, der ikke kunne flygte, blev henrettet eller solgt som slaver. Den Hellige By og templet blev ødelagt. De sidste fanatikere holdt endnu 3 år ud ved Masada (se side 76). En halv million mennesker døde i Galilæa og Judæa som et resultat af denne første opstand mod Rom, hvilket er det højeste tal nogensinde i antik krigshistorie. 

Det kristne og islamistiske Jerusalem.

Jerusalem lå i ruiner i 60 år, indtil den romerske hersker Hadrian beordrede byen genopbygget som en romersk by, til ære for Jupiter. Jøderne igangsatte i stor vrede endnu en opstand mod Rom med Simon bar Kochba i spidsen. Jerusalems ruiner kunne i kort tid forsvares, men til sidst kunne den jødiske modstand ikke holde og romerne vandt med mange liv spildt. Den nye romerske by, Aelia Capitolina, blev bygget ovenpå ruinerne af Herodes’ Jerusalem og det blev forbudt for jøder, nogensinde at bo der. Jerusalems fysiske eksistens som en åndelig by synes forbi, men byens åndelige magt for jøderne og for de nye kristne forblev intakt. Aelia Capitolinas historie gennem de næste to århundreder var uspektakulær. 

Det romerske rige blev kristent i det 4. århundrede, og Jerusalem blev atter et religiøst center. Dronning Helena, en troende kristen og moder til Kejser Konstantin den Store, tog på pilgrimsfærd til det Hellige Land i år 326 for at finde stederne, der var forbundet med Jesu liv. Hun fandt ud af, at byens smukkeste tempel, til ære for gudinden Afrodite, stod på stedet for korsfæstelsen. Templet var nedslidt og en overdådig, klassisk kirke blev i stedet bygget ved Golgata (hvor man mener Jesu korsfæstelse fandt sted). I hele Jerusalem opførtes religiøse bygninger, de steder, hvormed man forbandt Jesu. 

Pilgrimme valfartede i de kommende århundreder fra hele det romerske rige (og senere fra det byzantinske), men udviklingen varede kun indtil år 614, hvor persiske hære overtog Judæa og lod Jerusalem forfalde igen. I år 629 blev Jerusalem genvundet af byzantinerne.

Stadig ved at sunde sig over persernes hærgen, blev Jerusalem i år 638 erobret af islamistiske styrker. Bjergtemplet mente islamisterne var ”det fjerneste sted” (på arabisk el-aksa); stedet hvor profeten Mohammed blev bragt hen på en nat fra Mekka, på en bevinget hest, som beskrevet i det 17. kapitel i Koranen. Herfra steg profeten op i himlen og fik lov at se paradiset. Klippen på Tempelbjerget, hvorfra han steg op, lå på eller tæt ved stedet, hvor det ødelagte tempel lå og her opførtes Klippemoskeen i år 691. Klippemoskeen er i dag stadig det smukkeste bygningsværk i Jerusalem; og bliver talt som et af de smukkeste bygninger nogensinde opført. I ca. år 715 blev El-Aksa Moskeen, det tredje-helligste sted i Islam (efter Mekka og Medina), bygget på sydsiden af Tempelbjerget. 

Jerusalem forblev under islamisk styre de næste 4 1/2 århundreder. I 1099, under ledelse af Godfrey de Bouillon og Tancred, overtog korsfarerne Den Hellige By og gjorde den kristen ved både at dræbe muslimer og jøder. 

Korsfarere, mamelukker og tyrkere.

Korsfarerne etablerede en feudal kristen stat med Godfrey i spidsen. De byggede mange imponerende kirker i tiden omkring det første latinske rige i Jerusalem, men i 1187 blev de drevet ud af byen af muslimske styrker med den store kriger Saladin i spidsen. Under Det Sjette Korstog (1228– 1229) lykkedes det den hellige romerske hersker Frederik II at forhandle om Jerusalem til kristen fordel.

De kristne kunne dog ikke holde byen. Efter tabet af Jerusalem strøg en mongolsk invasion gennem byen, og i 1244 tog mamelukkerne fra Egypten kontrol over byen og regerede den de næste 250 år. Man kæmpede for at genopbygge byen efter korsfarernes krige og invasioner. Størstedelen af islamisk arkitektur i byen blev opført i mamelukkernes tid, men tidens spor var ikke til at overse: Jerusalem kunne ikke genvinde sin position.

I det tidlige 16. århundrede var det osmanniske rige på fremmarch gennem Mellemøsten. Jerusalem blev overtaget af osmannerne i 1517 og forblev under deres kontrol i 400 år. Suleiman den Storslåede byggede murene og portene, som vi kender dem i dag. Der opførtes springvand, gæstehuse, religiøse skoler og kaserner. 

Da Suleiman døde, led hans rige, derunder også Jerusalem, store nederlag. Tiden i Den Hellige By stod stille indtil det 19. århundrede, hvor kristne pilgrimme atter gjorde byen til mål for tusindvis af mennesker hvert år. 

Det 19. århundredes aspirationer.

På samme tidspunkt søgte mange jøder efter religiøs frihed og tilfredsstillelse ved at flytte til Palæstina (som Det Hellige Land oprindeligt hed) og især til Jerusalem. I 1890erne arbejdede Theodor Herzl (1860–1904) på at organisere en bevægelse, Zionismen, med mål at skabe en jødisk stat. Chaim Weizmann (1874–1952), en russiskfødt men senere britisk videnskabsmand, ville hjælpe Herzl med at gennemføre visionen. 

Weizmann var en vigtig person i forhandlingerne med den britiske regering, der førte til Balfour Deklarationen af 1917, der støtter idéen om en jødisk ”nation” i Palæstina, men dog også respekterede de ikke-jødiske beboeres rettigheder. Problemet var bare, at de britiske strateger, der kæmpede mod osmannerne i 1917, hemmeligt havde lovet området til deres arabiske allierede i 1. Verdenskrig. 

I 1922 gav Folkeforbundet briterne et mandat til at administrere Palæstina. Jerusalem blomstrede i mandatets tidlige år. Moderne boligområder, hospitaler, skoler og det hebræiske universitet blev bygget i Vestjerusalem, den nye jødiske enklave. Men arabisk modstand mod den nye jødiske immigration og ombygningen af Palæstina, førte til større stridigheder. Da man nåede til 1946, var Jerusalem en militær lejr. 1947 stemte FN for en todeling af Palæstina, i en jødisk og en arabisk del, med Jerusalem som en international by, der ikke tilhørte nogen af dem. Men uden midler til at kunne gennemføre dette, stod FN magtesløse overfor de kampe, der udbrød, da briterne trak deres styrker ud i 1948.

Det moderne Israel.

Staten Israel blev udråbt i denne vanskelige tid. Medlemmer af de arabiske stater sendte derpå styrker ind i landet for at hjælpe de palæstinensiske arabere. Vestjerusalem, adskilt fra resten af den nye jødiske stat, holdt dem tilbage i flere måneder, indtil israelske styrker kunne sikre en stribe, der forbandt byen med kystområderne. Jøder blev evakueret fra byens gamle jødiske kvarter, og tusindvis af arabiske familier flygtede fra deres hjem i Vestjerusalem. Som resultat af en aftale om våbenhvile i 1949 blev Jerusalem delt: Vestjerusalem blev kontrolleret af israelerne, og Østjerusalem (herunder den gamle bydel med jødiske, muslimske og kristne kvarterer) kom under jordansk styre. Der blev i aftalen garanteret fri adgang til helligdomme for troende af alle religioner. Med byen delt og fyldt med pigtråd, var det ikke tilladt nogen israelske eller jødiske pilgrimme at besøge jødiske steder i Østjerusalem. 

Jerusalem var to byer de næste 19 år. Politiske og religiøse uoverensstemmelser blev forværret af tilfælde af terror og snigdrab indtil Seksdagskrigen i juni 1967. På tre dage lykkedes det israelerne at overtage hele byen, og efter to uger var byen fysisk og administrativt atter én. Jerusalems borgmester, Teddy Kollek, brugte de næste 25 år på at udvikle byen med nye kulturelle institutioner og parker, genopbygge boligområder og gøre opmærksom på borgernes bekymringer for Jerusalem. 

I dag er Jerusalem stadig en by med mange kontroverser: religiøse jøder er i konflikt med verdslige jøder; palæstinenserne kræver uafhængighed; mange indbyggere protesterer mod den rivende udvikling, der frygtes at gøre Den Hellige By til et helligt megalopolis. Men byens storhed og mystik vægter stadig mere end de mange bekymringer, den bringer med sig, og den dag i dag er Jerusalem en by, der tiltrækker mennesker fra hele verden. 
 

=== ./travel_guides/HistoryGreek.txt ===


En kort historisk oversigt.

Mennesket i Lilleasien (nu Tyrkiet) eller Grækenland kunne i antikken stå og se udover det ægæiske hav og se land i det fjerne. Deres nysgerrighed fik dem til at bygge skibe, der var stærke nok til krydse det åbne hav og nå disse øer, hvilket blev starten på en lang tradition for sejlads i Middelhavet.

Omkring år 7000 f. Kr. drog fønikerne ud fra det, der nu er Iran, for at udforske omgivelserne. De nåede til sidst øerne og grundlage kolonier i den nordligste del af det ægæiske hav. Et vigtigt materiale, obsidian, blev fundet på øen Milos. Obsidian er en hård, forvitret vulkansten, som kunne forarbejdes til skære- og stikkeredskaber. Tøjsømmenes gode kvalitet på Milos betød, at der altid var rejsende på øen. 

Allerede i år 5000 f. Kr. levede der mennesker i det ægæiske hav og man var veletableret, da man nåede Bronzealderen (2700 f. Kr.). Udfordringerne lå ikke i de daglige opgaver og rutiner, men i de politiske forandringer, der ikke altid foregik på fredelig vis. 

Kykladisk kultur.

Omkring år 3500 f. Kr. udviklede der sig en sofistikeret kultur på Kykladerne. De specielle marmorfigurer fra denne æra bliver nu masseproduceret som souvenirs. Man kan se originale udgaver på arkæologiske museer overalt på Kykladerne, selv om et af de tidligste eksemplarer findes på museet på Paros. Menneskerne dyrkede landbrug og fiskede; og i den tidlige Bronzealder (år 2700 f. Kr.) begyndte man at arbejde med metal. Den kykladiske kultur blev påvirket af samfund i øst, man importerede bl.a. drejebænke fra Mesopotamien. Man handlede også fortsat med obsidian og marmor. 

Minoerne og mykenerne fra øen Kreta i syd gjorde den minoiske kultur efter år 2000 f. Kr. til den mest betydningsfulde i sin tid og påvirkede hele regionen gennem handel og diplomati. Santorini (Thira), den næste større ø mod nord, blev meget påvirket af Kreta, og mange slog sig ned på Thira og Akrotiri i denne tid. De storslåede fresker og mosaikker man har fundet på Akrotiri er nu i Athen, men bygningsresterne på stedet viser rigdommen, der herskede på øen. 

Omkring år 1500 f. Kr. begravede et vulkanudbrud på Santorini ikke blot Akrotiri — under aske og pimpsten — men hele den minoiske civilisation. Enorme flodbølger væltede ind over Kreta og andre dele af Middelhavsområdet, bygninger blev ødelagt og tusindvis af mennesker druknede. 

Efter denne naturkatastrofe kom mykenerne, der kom fra regionen Peloponnes på det græske fastland, til magten på de ægæiske øer (ca. år 1300 f. Kr.).

Mykenerne var en begærlig race, der kom for at erobre, ikke for at handle. Homer har senere beskrevet deres militære bedrifter i sine episke værker Odysseen og Illiaden. Dorerne, der var kommet til magten i Athen, erobrede land nordfra og besejrede mykenerne. De var barbarer, og deres magt over området bragte en mørk tid med sig, hvor man glemte det skrevne ord og kunsten forsvandt. De herskede over øerne ud for den nordlige del af Grækenlands kyst, men fønikerne havde stadig kontrollen over de vigtigste søruter; derfor fortsatte handlen som hidtil sydpå. På samme tid begyndte bystaterne at vokse og få mere indflydelse på den sydlige del af det græske fastland. 

Athen blev den vigtigste af disse, og her begyndte den klassiske græske periode. Grækenland var dog endnu ikke et land; hver bystat var uafhængig og selvstyrende. 

Den nye kultur spredte sig over hele Middelhavsområdet, hjulpet på vej af tilstrømmende mennesker til byer som Kartago, en græsk by på den afrikanske kyst ud til Middelhavet. Kultur og kunst blomstrede atter. Deres atletiske overlegenhed blev beundret, og De Olympiske Lege blev grundlagt i år 776 f. Kr. for at opfordre til venlig konkurrence. Homer skrev sine episke værker på Chios; endvidere satte man stor pris på lyrisk digtning, især digte af Archilochos fra Paros og Sappho fra Lesvos.

De vigtigste øer i denne æra var Delos, en hellig ø og centrum for religion under Athens herskab; Samos, under herskab af tyrannen Polykrates; og Naxos, hvis hersker Lygdamis opførte enorme bygningsværker. Arkæologiske undersøgelser viser, at man i denne periode hovedsagligt levede i kystnære handelsbyer med mindre samfund inde i landet. 

De persiske krige. 

Mens Athen fik mere indflydelse og magt i vest, gjorde det persiske imperium det samme i øst. Med centrum i Anatolien begyndte perserne at overtage de østlige øer i det ægæiske hav og satte nu kursen mod Kykladerne. I år 490 f. Kr. erobrede de den hellige ø, Delos, og raserede byerne på Naxos. De andre øer vidste først ikke, hvem de skulle støtte. Paros og Andros valgte at støtte persernes hær, mens andre støttede Athen. De to supermagter traf så på hinanden i et episke slag ved Maraton og Salamis i år 480 f. Kr. Perserne blev besejret, og Athen straffede øerne, der havde vendt dem ryggen. 

Efter sejren indførte Athen konceptet forsvarsalliance (en slags NATO i antikken).

En række øer og græske bystater besluttede at arbejde sammen og oprettede en fælles fond, der blev opbevaret på Delos. Alliance blev kendt under betegnelsen Det Deliske Søforbund. Trods mindre interne problemer, kontrollerede forbundet det ægæiske hav og en stor del af det athenske rige det meste af det 5. århundrede f. Kr. Senere, i år 454 f. Kr., flyttede man fonden til Athen, og indholdet blev brugt til at finansiere bygningen af mange af de største bygninger og templer i den klassiske tid. 

I år 431 f. Kr. gik Athen i krig mod en af sine naboer og medlemmer i forbundet: Sparta. Selvom øerne kun oplevede meget lidt krigsaktion, var det tydeligt, at Athen var ved at miste sin magt. 

Inden krigen sluttede i år 401 f. Kr., var mange af øerne allerede gået over på vindende side, der anførtes af Philip II af Makedonien. Hans søn, Alexander den Store, efterfulgte ham år 336 f. Kr., og blev en af de største ledere i historien. Hans fremstormende magt indledtes i den hellenistiske periode. 

Den hellenistiske og romerske periode. 

Da Alexander drog ud for at erobre land, så langt som til Indien, blev det ægæiske hav et knudepunkt på de lange handelsveje. 

Delos udviklede sig til en af de største markedspladser i riget. Efter Alexanders død blev hans land delt mellem hans generaler. En stor del af det ægæiske område blev derefter sammen med Egypten regeret af ptolomæerne.

Kleopatra var en del af denne kendte klan af herskere. Selvom Mithradates i år 88 f. Kr. erobrede alt fra øst tværs over Lilleasien og de ægæiske øer, kom denne nye bølge af magt fra vest. Det græsk-hellenistiske rige blev langsomt opslugt af det romerske rige. 

Med det byzantinske rige og Kristendommens komme regerede romerne nu et hedensk rige, men ægæerne havde en vigtig indflydelse på den tidlige udvikling af Kristendommen. I året 95 ankom St. John som politisk fange på Patmos, en lille klippeø i Dodekanes. Det var her, han skrev den sidste del af det senere Nye Testamente: Johannes’ Åbenbaring. Det var dog først i år 330, da den konverterede Kejser Konstantin gjorde Byzantin, senere Konstantinopel, til hovedstad i hans østlige rige, at Kristendommen blev en fast det af det fremtidige liv i Grækenland. 

Det byzantinske rige bestod af magtfulde og velbevogtede byer, men landområderne og de yderste øer blev jævnligt raseret af fjender. I et forsøg på at modstå truslen fra saracenermuslimerne, en ny stærk og religiøs gruppe fra øst, kunne den byzantinske hær med succes lokke mænd fra øerne. Sygdomme gjorde resten. Da man nåede til korstogenes tid, var de fleste af de ægæiske øer praktisk talt affolkede. 

Da det byzantinske rige blev svagere i slutningen af det første årtusinde, sendt man korsfarere fra det vestlige Europa for at kæmpe mod muslimerne og generobre Jerusalem til Kristendommen. Ulykkeligvis gjorde deres iver dem ikke gode til at skelne. Korsfarerne rejste gennem det byzantinske rige og nedslagtede både kristne og muslimer, civile og soldater. Konstantinopel blev indtaget af korsfarerne i 1204, og byen blev frarøvet alle sine dyrebare skatte – som nu pryder offentlige bygninger i Venedig – selvom et stort antal bøger og manuskripter blev reddet til et kloster på Patmos, inden byen måtte overgive sig. 

Mens det byzantinske område blev delt op, var der ingen kontrol med havet, så pirater plyndrede byerne på mange af de små øer. For at undgå plyndringerne forlod mange deres hjem ved kysterne og flyttede ind i landet. Det skabte et mønster, som man den dag i dag ser i hele det ægæiske område med små lasteporte (skala) eller chora, der beskytter øerne mod angreb. 

De mindste af de ægæiske øer blev overtaget af en række magtfulde europæiske adelsmænd, mange af dem fra Genua eller Venedig, som f.eks. Marco Sanudo, der slog sig ned på Naxos. Adelsmændene havde fået ret til selv at anlægge byerne. Venetianerne befæstede deres hovedbyer – Naxos By og Antiparos By er smukke eksempler på dette; man lavede labyrinter, smalle stræder og cul-de-sacs, der var designet til at forvirre og demoralisere fjender. Genueserne overtog de østlige øer, som ansås for at være de mest værdifulde med henblik på landbrug og handel. 

Efter et blodigt nederlag til muslimerne i 1309, blev kristne styrker tvunget ud af Det Hellige Land. Den hellige militærstyrke, St. John Ridderne, gav sig på vej til Rhodos og Kos i Dodekanes. De begyndte at bygge citadeller og genindførte Kristendommen på øerne. De skulle dog ikke slippe helt af med deres muslimske fjende. En styrke rejste sig østpå, der kunne true deres nye baser. 


Osmannernes ankomst.

Osmannerne var et omstrejfende krigsfolk, der kom østfra og slog sig ned i det nuværende Tyrkiet. I slutningen af det 13. århundrede begyndte de deres første togter til de ægæiske øer. I 1453 indtog de Konstantinopel, gjorde den til deres hovedstad og kaldte byen Istanbul. 

Derefter udså de sig øerne, hvorpå St. Johns Ridderne havde bosat sig og efter et mislykket angreb i 1480, fik de endelig ridderne jaget væk i 1522. I 1566 fratvang de genueserne øen Chios, der styrkede deres magt over de østligt beliggende øer, men Kykladerne forblev i venetiansk hånd i endnu en generation eller længere – Tinos var den sidste der faldt i 1715. Osmannerne bragte nye indflydelser til de øer, der var under deres magt, og de blev del af et stort imperium, der strakte sig over det meste af det østlige Middelhavsområde. 

Mod græsk uafhængighed.

Efterhånden voksede modstanden mod de regerende osmannere på det græske fastland og man ønskede sig en uafhængig græsk stat. I 1770 kom Rusland grækerne til undsætning (mere pga. deres ortodokse religion end deres historisk geografiske forhold) og erklærede osmannerne krig, hvorefter de besatte alle ægæiske øer indtil 1774.

Man kan i dag endnu se graffiti lavet af russiske soldater på hulemure på øen Antiparos.

Selvom dette forsøg mislykkedes, holdt man helt ind i det 19. århundrede fast i ønsket om en græsk stat, og modstanden blev større. De ægæiske øer spillede en vigtig rolle. Lesvos, Chios og Samos lå alle på vigtige handelsruter og patrioter begyndte at forstyrre osmannernes transporter. Tyrkerne reagerede med voldelige svar på opstandelser, bl.a. massakren på Chios, hvor 22.000 mennesker blev dræbt. 

Det osmanniske rige var dog svækket, og i 1821 opnåede det græske fastland for første gang selvstændighed.

Kykladerne og Sporaderne blev også medtaget i den nye stat. Grækerne i det ægæiske hav udviklede efterhånden en ny identitet, hvilket blev starten på en samling af hele den ortodokse befolkning. 

Det 20. århundrede. 

En række fejlbedømmelser førte i det 20. århundrede til osmannernes fald. Tyrkerne tabte en kortvarig krig mod Italien og blev tvunget til at give Dodekanes tilbage til italienerne. Grækenland udnyttede situation til at overtage øerne i den nordlige og østlige del af det ægæiske hav og Makedonien på fastlandet. 

Efter sammenbruddet allierede osmannerne sig med Tyskland i 1. Verdenskrig, men mistede endnu mere, da tyskerne tabte krigen. Grækenland dominerede nu en stribe land ved Lilleasiens vestkyst, som i over 2.000 år havde haft græske indbyggere. Grækenland overtog landsdelen, men en ny opstand var i gang, der truede med at ødelægge drømmen om at få området med i et større Grækenland. 

I 1923 løsrev Tyrkiet sig fra de medtagede osmanniske herskere, og Kemal Ataturk kom til magten. Han lovede tyrkerne en moderne stat, men situationen udviklede sig voldsomt, da der opstod borgerstridigheder i de tyrkiske byer. Var man for Grækenland, blev man offer for vold og mord. Mange måtte forlade deres hjemstavn og flygtede til Lesvos, Chios og Samos, de græsk-dominerede øer ud for kysten. Tusindvis af mennesker ankom på øerne med blot det tøj, de havde på kroppen, og blev en stor økonomisk belastning for øerne. Grækenland mistede det nye område i Lilleasien, der blev en del af den nye tyrkiske stat. 

Grækenland ønskede ikke at deltage i 2. verdenskrig, men for Mussolini var Grækenland det perfekte land at føje til Italien. Hans styrker angreb grækerne fra deres baser på Dodekanes og sank et græsk krigsskib i havnen af Tinos By, men opnåede kun, at folket ydede mere modstand. Senere ankom tyskerne og besatte en del af øerne. 

Efter krigens slutning, blev Dodekanes i 1949 endelig del af den græske stat. Landet var dog politisk splittet mellem monarkister og republikanere, højre og venstre, og det endte i borgerkrig. Striden havde ingen betydning for de fleste af øerne, selvom der fandt kampe sted på Samos. Da krigen endte, mere end et årti senere, var landet endnu ikke stabilt. 

På samme tid oplevede man, at søtransporten gik tilbage til fordel for mere luft- og vejtransport. De ægæiske øer, hidtil vigtige havne på handelsruterne, mistede deres vigtighed, og flere af øerne stod overfor en økonomisk katastrofe. 

I 1967 overtog militæret magten i Athen, og “Generalerne” regerede indtil 1974 med hård hånd. Mange øboer valgte at forlade landet for ikke at skulle leve i fattigdom og terror; mange udvandrede til USA og Australien. 

Lufttransport betød en stigning i antallet af turister, og Grækenland blev sammen med øerne i det ægæiske hav et interessant feriemål for mange nordeuropæere, der flygtede fra deres kolde somre. I 1982 blev Grækenland medlem af Det Europæiske Fællesmarked (nuværende EU). Medlemskabet har betydet en stor økonomisk fremgang for landet. EU har været med til at præge udviklingen af Grækenlands infrastruktur og ydet støtte til bevarelse af landets antikke monumenter. 

Der er bygget lufthavne og nye vejnet på mange af øerne. Private investeringer har desuden betydet et stort antal færger. Politisk set har 1990erne været rolige på øerne, selvom den græske statsminister, Andreas Papandreou skabte stor røre blandt de konservative grækere ved at lade sig skille og gifte sig med en yngre kvinde. 

Da Balkanstaterne atter gik i krig, blev den græske nationalisme vækket og der var mange diskussioner om Makedonien ville blive en del af Grækenland igen. Om det nogensinde vil ske, er uvist, men da Grækenland hjalp Tyrkiet efter et katastrofalt jordskælv i 1999, er det traditionelle fjendskab mellem disse to lande på tilbagegang. 


=== ./slate/Article247_3500.txt ===


Forretningsmanden er den nye Madonna.

Kære Joe,

Jeg ved, hvad du mener om det, at være journalist. Enhver ny opgave er en udfordring, og det bliver åbenbart aldrig lettere. Jeg føler tit, at jeg kun får den halve historie, så jeg sidder ofte med meget mere materiale, end jeg vil få brug for. Jeg tror, det var grunden til, at jeg gerne ville skrive en bog – det gør det muligt, at bruge alt det, der i daglig journalisme bliver liggende. 

Tænk på alle de gode ting, vi dagligt hører om og aldrig får med i vores historier. Mange journalister ender med at tale med hinanden eller med deres kilder om det, i stedet for at dele det med offentligheden. Meget kan vi ikke bruge i forhold til standarden på topaviserne, da meget af det er sladder, men det kunne alligevel ofte blive til gode historier. Jeg spørger mig tit, hvornår der bliver skrevet en god bog om denne æra (sikkert først om flere år, da det er for tæt på endnu).
 
Uanset hvad, så skorter det ikke på information om teknologiens moguler, nu da de er blevet vor tids popikoner. Jeg vil påstå, at Bill, Michael, Steve og Jerry er blevet vor tids Madonnaer - man går amok på børsen og fejrer forretningsmanden. 

Det har derfor været interessant at se Gates' image skifte. Smart-boy teknologen bliver nu fremstillet som den store taber. Jeg har altid syntes, at det var en risiko at lade Microsofts image hænge på bare én mand – i AOL lagde man f.eks. stor vægt på at udvikle flere ”personligheder” - så derfor tænker man ikke kun på Case, men også på Pittman og Leonsis og andre chefer. 

Steve Ballmer får nu naturligvis mere opmærksomhed på Microsoft, men det er stadig Bill, der kører løbet. Jeg overværede desværre ikke retssagen – men jeg læste dine yderst underholdende og interessante beretninger derfra; jeg grinede tårer på grund af dem – men det så i hvert fald ud som om Bill Gates’ image led, og den isolerede firmakultur i Microsoft så heller ikke for god ud. Det er ironisk, da jeg mente, at denne isolation var en fordel, på samme måde som AOL har haft fordele af at sidde i forstæderne til Virginia i stedet for i Silicon Valley. AOL ville aldrig have eksisteret, hvis de var blevet grundlagt dér, da de ville være endt i et mørkt hjørne mellem alle giganterne. Ude i D.C.-området så de spændende og nye ud mellem alle regeringens leverandører. Gad vide om det betyder, at skæbnen er bestemt af geografi, og det stadig kun handler om, hvor man har kontor.

Som jeg ser det, har Microsoftsagen været et vendepunkt mellem computeræraen og den digitale æra. Det er næsten lige meget, hvad dommeren siger, da det er klart, at magtbalancen vakler igen, men uden at vide hvordan udfaldet bliver. Vil herskeren af æraen være AOL, AT&T, Microsoft eller en af de store medievirksomheder? Eller ingen af dem, da Internettet tillader et væld af stærke virksomheder og indviklede forbindelser mellem virksomheder, så ingen for lov til at dominere? 

Jeg bruger altid tre enkle ord, når nogen fortæller mig, at en virksomhed – om det så er AOL, Microsoft eller Disney - holder vores alles skæbne i deres hænder: Babylon er fortid. Det utrolige rige dominerede verden, og det må dengang ikke have set ud, som om nogen kunne løsne deres greb på menneskene. Men vi ved jo alle, hvordan den historie endte.
 
Nu bliver jeg alt for filosofisk, men dette er min sidste bemærkning, så hvorfor ikke? Måske kan du komme med en forudsigelse om , hvor alt dette bærer hen? Jeg holder nok fast i min måde at være journalist på – og min måde at leve på. 

Knus
Kara


=== ./slate/Article247_500.txt ===


Moderigtige Paula.

USA Today handler om Texas' aftale om produktansvarlighed med de ledende tobaksfirmaer. Tophistorien i den internationale del af Washington Post handler om udviklingen af den økonomiske krise i Indonesien – en sjælden pressekonference med Suharto i kontrast til et dalende aktiemarked og madkrig i de yderstbeliggende byer. New York Times’ leder beskriver en undersøgelse af amerikanernes mening om abort. 

I sagen om Texas skriver USAT, at firmaerne har indvilliget i at betale ca. 15 milliarder dollars over 25 år til staten, som godtgørelse for de udgifter den har haft i forbindelse med behandlingen af tobaksrelaterede sygdomme. Texas er den tredje stat, efter Florida og Mississippi, der indgår en sådan aftale. Avisen påstår, at der er 40 mere af denne slags sager, og det er Minnesotas tur næste uge. 

Wall Street Journal skriver, at anklagernes advokater får nærved 2,2 milliarder dollars i honorar. 

NYT’s abortundersøgelse - den første foretaget af avisen siden 1989, var baseret på telefoninterview med 1.101 mennesker og viste “et bemærkelsesværdigt fald i den generelle accept” fra hele 40 til 32 %. Interviewene viste også nye meninger i spørgsmålet om, hvornår aborten foretages: 61 % mente, at abort bør være tilladt i det første trimester, kun 15 % mente i andet og bare 7 % i tredje trimester. (I artiklen påpeges det, at det sidste resultat forklarer, hvorfor større fokus på fødselsaborter har været til fordel for modstandere af abort.) Næsten 45 % af de interviewede satte spørgsmål ved den nuværende lovgivning om abort.

WSJ skriver, at den nye fodbold/Tv-aftale nok vil betyde højere priser på kabel-tv i den nære fremtid. Avisen hævder, at lokale kabelfirmaer forventer, at den pris, de skal betale til ESPN, vil stige med mere end 20 %. Og prisstigningerne ender som regel hos den med fjernbetjeningen i hånden. Journal bemærker, at selv dem, der ikke interesserer sig for sport bliver påvirket, da ESPN sædvanligvis er en normal del af kabelservicen. (Hvilket får mig til at spørge: Er teknologien ikke kommet så langt, at det burde være forbrugeren muligt selv at vælge sine programmer i abonnementet?)

Ved gennemgang af overskrifter, var der på side A6 i WP side om side følgende indlæg om livet som moderne kabinetofficer: ”[Eks-HUD Minister] Cisneros’ eks-elskerinde erkender sig skyldig", [Beskæftigelsesministeren] Herman benægter beskyldninger om planlagt salg af informationer” og ”To Tyson Foods chefer anklaget for bestikkelse af [Eks-Landbrugsminister] Espy".

WSJ skriver at, ifølge en MIT undersøgelse, er det dobbelt så sandsynligt, at amerikanerne støtter en skattestigning, så man kan søge efter rumvæsener, som at de støtter en skattestigning til at lave forskning i gen-kloning. 

NYT skriver, at man i dagens udgave af videnskabsdelen kan læse om et eksperiment, der handler om hvordan man skruer tiden tre timer tilbage i folks liv ved at lyse dem ind i knæhaserne. Ifølge Times kan opdagelsen gøre livet lettere for rejsende med jetlag. 

Gårsdagens Los Angeles Times indeholdt en historie med overskriften “Paula Jones arbejder på sin optræden i retten", som, med billeder af Jones, handlede om de mange looks, hun har haft, siden hun blev kendt. Artiklen konkluderede, at hun endelig havde fundet et image, der er "sofistikeret og dog blødt". Dagens WP "Stil"-sektion (det modsatte af indhold) tager også dette tema op og diskuterer den nye PJ. "Det er i sandhed", hyperventilerer Post, "et af de mest overraskende stilskift nogensinde". Jones har åbenbart “glattet sin vilde mane. Hendes makeup er nu tilbageholdende og naturlig, ikke flere neonfarver. Hendes tøj er inspireret af chefkontoret i stedet for af sekretærens forkontor. Hun er blevet et udtryk for ære, dannelse og magt". For at gå et skridt videre har man talt med Cynde Watson, national makeup artist for Bobbi Brown Essentials og Steven Zdatny, en historieprofessor ved West Virginia University med speciale i hårets æstetik og politik. 

Disse to artikler var ment som et PR-stunt, men med modsat virkning: Hvis folk ser, hvor stort et arbejde det er at få Paula Jones til at ligne en bestemt person, viser det så ikke blot, at hun er en anden? 

=== ./slate/Article247_328.txt ===


Ægtemænd og – koner.

Chatterbox følte sig lidt dum ved ikke at have indset at baggrunden for kampen mellem Hillary Clinton og Rudy Giuliani til senatet (og noget af det, der gør den interessant) , var ”Bedraget hustru mod Forsømmelig ægtemand". Ved at stille op mod Giuliani (som ifølge Vanity Fair har en elskerinde – hvilket han benægter – og som siges at være ulykkelig gift), fik førstedamen symbolsk hævn over sin utro mand, samtidig med at kunne fremhæve fordelene ved det demokratiske parti! Det er næsten nok til, at Chatterbox hopper med på vognen: “Hillary i senatet".

Medierne mente oprindeligt, at Giuliani ville gøre Hillary Clintons ægteskabelige problemer til et tema i valgkampen. "Giuliani får Ken Starr til at ligne et fjols", skrev Time denne uge. Men ville det ikke være en vovet strategi, hvis man tager hans egen situation i betragtning? Mange mener allerede nu, at borgmesteren er for smædende, for meget enspænder til at kunne arbejde sammen med andre i senatet; andre har påpeget hans hårde, omsorgsløse socialpolitik. Det sidste han bør gøre er at lede opmærksomheden hen på problemerne i sit privatliv. 

Giulianis kølige forhold til sin kone, Donna Hanover, ses tydeligt i et interview med Hanover i dagens udgave af New York Times. Hanover "ville ikke udtale sig om, om Giuliani stiller op til senatet, om hun ville ønske, at han ville stille op til senatet, eller om hun ville stemme på ham, hvis han gjorde det". Men i interviewet, der blev lavet inden spekulationerne om Hillary Rodham Clinton ville stille op til samme position i senatet, sagde hun, at Fru Clinton er en 'meget interessant' person. 'Jeg synes hun er dynamisk, klog og en storartet taler, ‘ sagde Hanover. Og til sidst: Frøken Hanovers pressesekretær, Joannie Danielides, udtalte denne uge, ”at Frøken Hanover ikke havde nogen kommentarer til Fru Clintons mulige opstilling til senatet". Har hun nogen kommentar til, om Frøken Hanover har planer om at blive Hillary Clintons kampagnemanager?


Indis indeks. 

Seneste nyt: NBC kunne i gårsdagens program om Juanita Broaddrick berette, at der var fundet 3 vidner mere, der husker, at Broaddrick sidst i 1970erne havde fortalt dem, at Bill Clinton havde voldtaget hende. Dette mindsker betydningen af Norma Kelseys mulige motiver i betydelige dele af Broaddricks forklaring en anelse. (Et af de tre vidner er Kelseys søster, hvis motiver der også kan stilles spørgsmål ved; de andre to hørte Broaddrick fortælle historien, men så aldrig den forslåede læbe, kun Kelsey og Broaddricks mand hævder at have set.) Chatterbox bemærker dog, at NBC, som enhver seriøs nyhedskanal, gjorde opmærksom på, at Norma Kelseys fars morder blev benådet af guvernør Bill Clinton og undrer sig endnu over, at Journals redaktion ikke gjorde dette. Avisens Indis index er i dag på syv. 

--Timothy Noah og Jodi Kantor


=== ./slate/Article247_400.txt ===


Ikke flere kys. 

I lyset af udenrigsminister Albrights rejse til Mellemøsten fokuserer New York Times, Los Angeles Times og Washington Post i dag på de forringede tilstande i området. Men USA Today holder sig til historien om Prinsesse Diana.

NYT skriver, at når Albright ankommer på tirsdag, vil hun “gøre det klart” for Yassir Arafat, at terror skal nedkæmpes. Hendes mål vil være at få Arafat til offentligt at ønske fred med Israel, hun vil forklare ham, at han ikke må samarbejde med Hamas mere, og der vil “ikke være flere kys” til deres ledere. 

Times fokuserer mere på den store geopolitiske sammenhæng. Da uroen på Vestbredden ikke kun har betydet en afkøling af forholdet mellem Arafat og Israel, men også af forholdet mellem Israel og Egypten, samt mellem Israel og Saudi Arabien, skriver avisen, at USA nu står overfor muligheden, at den moderate arabiske koalition, der opstod efter Golfkrigen og medregnede Irak og Iran, er ved at falde fra hinanden. 

LAT ser på den israelske regerings beslutning, om Israel skal bibeholde styrkerne i det sydlige Libanon eller ej; en beslutning, der er fokus på, efter at en israelsk kommandopost blev overfaldet dér i sidste uge; tolv mand døde. Et varsel på et muligt skift i regeringen, er måske meldingen om, at kabinetsmedlem Ariel Sharon, der som forsvarsminister i 1982 fik Israel rodfæstet i Libanon, er blandt dem, der ønsker en genovervejelse af besættelsen. 

Flere aviser skriver at H og R Block endelig har løsrevet sig fra Compuserve, men nyheden fra Post er, at AOL overtager dem.

Wall Street Journals "Udkig" har observeret, at "magtbalancen på USA’s arbejdsmarked går fra arbejdsgivere til arbejdstagere” og skriver, at "udløseren til dette altoverskyggende fokus på at holde på medarbejderne delvist var tidligere bølger af nedskæringer", hvilket medførte, at folk tog deres karriere op til overvejelse og søgte gennem Internettets jobbaser og fandt bedre jobtilbud, hvilket i sidste ende førte til kontratilbud og lønstigninger. Journal skriver, at dette har ført til årlige lønstigninger på 5-6 % pr. år. 

Meget af dækningen af Dianas død har nu fået en ny dimension og er blevet en dækning af en dækning. Eksempelvis undersøger LAT nu, hvad det betyder at være britisk borger efter den nationale oplevelse af sorg. USAT og WP kører dog også nye stykker om Diana. Begge aviser afslører, at Tony Blair havde talt med Diana om et job som velgørenhedsambassadør kort inden hendes død og USAT skriver, at Le Figaro melder, at en døende Diana gav to vidner en besked videre til familie og børn. 

Tag hatten af for NYT for at få Moder Teresa tilbage på forsiden og et bonuspoint for at kritisere hende en smule i artiklen: ”Ikke alle i Calcutta, eller i Indien for den sags skyld, er i ellevild velsignelse af nonnen, hvis organisation samlede millioner af dollars ind, men i sidste ende ikke har gjort en væsentlig forskel i den sociale struktur i byens fattige områder. Frelse – til hende og de nødlidende hun har reddet – var hendes mål; ikke økonomisk eller social udvikling, som andre troede". Det er dog besynderligt, at man gentager disse ord, men ikke interviewer manden, der har udtalt dem, Christopher Hitchens; eller henviser til bogen, hvori han har fremlagt denne mening, ”Missionærens Position". Hmm, skal vi vædde, at bogen alligevel lå på en eller andens skrivebord på Times?

Hvad så med øverste overskift på udgaven af LAT; et billede af Martina Hingis ved siden af Venus Williams efter at have slået hende i U.S. Open – ”Venus tilbage på jorden”? Lyder det ikke, som om man fejrer et nederlag i stedet for en sejr? Hvor underligt – og et godt billede på, hvordan man forgæves prøver at lave sjove overskrifter. Da Frøken Williams' forældre er meget beskyttende overfor deres datter, og da hun er en sort pige i en stadig ”lille-køn-hvid” sport, vil det ikke overraske mig, hvis der bliver klaget over denne overskrift. 




=== ./slate/Article247_66.txt ===


Stephanopoulos analyserer sin egen forbrydelse.

Clintons tidligere medarbejder, George Stephanopoulos, optrådte i morges på ABC’s ”Denne Uge” med et bekymret udtryk i ansigtet og “knust over alle beviserne, der er kommet frem” mod præsidenten. Sidste uge, da Lewinsky- historien blot var få timer gammel, stod Stephanopoulos frem på ”Godmorgen Amerika” for at demonstrere sin bekymring. “Det er nok de mest alvorlige anklager nogensinde fremsat mod præsidenten. Der er ingen tvivl om, at hvis de er sande... kan det føre til en anklage". 

Er Chatterbox den eneste, der tænker, at der er noget underligt, endda frastødende i den måde, Stephanopoulos ivrigt prøver at distancere sig fra præsidenten? Problemet er ikke hans illoyalitet. Politiske personer vender sig af og til imod hinanden; det er vi vant til. Stephanopoulos vil gerne stille op til senatet og vil ikke ligne en af Clintons små håndlangere. Ved at tro på Lewinskys beskyldninger og forråde Clintons kendte forsvar - løgne og halvløgne, beviser Stephanopoulos at han ikke er et fjols. 

Problemet er, at Stephanopoulos selv oprindeligt hjalp med at propagandere disse løgne. I valgkampagnen i 1992, da Gennifer Flowers som den første gjorde opmærksom på Clintons utroskab, spillede Stephanopoulos – som Clintons spindoktor, afleder og allround mediejonglør – en afgørende rolle i diskrediteringen af Flowers og enhver, der prøvede at få sandheden frem - især at Clinton havde et alvorligt problem med at holde fingrene for sig selv. (Sig ikke, at Stephanopoulos ikke vidste det. Han er jo ikke dum.) Stephanopoulos gjorde simpelthen alt, han kunne for, at rode landet ud i dét, han nu tager afstand fra. 

I dokumentaren ”Krigsværelset” fra 1993, ser man noget af hans indsats på bånd. Tidligt i filmen interviewer Sam Donaldson Stephanopoulos om Flowerskrisen, som er i fuld gang, og han giver “den republikanske angrebsmaskine” skylden for det hele. ”Guvernør Clinton har ingen personlighedsproblemer", forklarer Stephanopoulos. Donaldson siger, at Clinton i programmet ”60 Minutter” havde tilstået utroskab. ”Han sagde, at han havde problemer i sit ægteskab", forklarede Stephanopoulos, der beklagede Donaldsons afvigelse fra det planlagte tema for dagen. (I dag siger præsidentens fortalere naturligvis, at Clinton tilstod utroskab i ”60 Minutter”, og at de informerede vælgere bare var ligeglade.)

I slutningen af ”Krigsværelset” får Stephanopoulos en opringning fra en, der påstår at have en liste over Clintons affærer, som vedkommende vil offentliggøre. Stephanopoulos presser personen til at holde tæt. “Man vil grine ad dig...” siger han til personen i telefonen. ”Jeg kan love dig, at hvis du gør det, kommer du aldrig til at arbejde i demokratisk politik igen. ... Ingen vil tro på dig, og folk vil synes, at du er afskum".

Man kan sige, at Stephanopoulos var medhjælpende til at opfinde den charmerende beskyttelsesteknik, der synes at gøre Clinton så overmodig i sin tro på, at han ikke ville blive afsløret. Han var en af Clintons vigtigste ”muliggørerer", for at bruge et ord, Maureen Dowd opfandt i dagens udgave af New York Times. Når demokraterne undrer sig over den store afsky overfor Clinton, behøver de ikke lede længe efter grunden: Den store løgn om utroskab, som Stephanopoulos, Carville (og et stort antal pressefolk) fandt på i 1992.

Nu er ”muliggøreren” blevet klogere og er nyhedsanalytiker på ABC. Det svarer til, hvis Roy Cohn havde vist sig på tv i midt-50erne og angret den skade, som senator Joe McCarthy havde forårsaget, uden nogen undskyldning for sin egen rolle. Man gør et stort nummer ud af det, når berømte forbrydere (f.eks. Dick Morris, Marv Albert) falder tilbage i gamle vaner. Men det sker ikke uden, at man har gjort noget for det. Stephanopoulos udnytter situationen uden at overveje, om han selv var det mindste ansvarlig for at holde landet for nar. Hvis Clinton, hvilket nu bliver klart, var en tikkende bombe, smuglede Stephanopoulos ham ind i Det Hvide Hus og formåede at holde den tikkende lyd fra bomben skjult.

=== ./slate/Article247_327.txt ===


Flere “beviser for voldtægt".

Chatterbox føler, at Wall Street Journals dækning af Juanita Broaddricks voldtægtsanklager mod Bill Clinton (se “Beviser for voldtægt", “Flere beviser for voldtægt", og Michael Kinsleys "Læs-mig" kolumne i den aktuelle udgave) skriger efter indførelsen af en videnskabelig metode i den gråzone, der handler om at udvise presseansvarlighed. Med det i tankerne indvier Chatterbox hermed den intellektuelle uærlighedsindeks (fremover kendt som Indis) . Sådan fungerer det: Publikationer, der afviser at erkende yderst vigtige, men upassende fakta i deres nyheder eller dækninger af kontroversielle emner (selvom det sker for at afvise vigtigheden af dem) , får et point for deres forseelse. De vil derefter få et point mere for hver følgende udgave, udsendelse eller internetposting, efter at Chatterbox har noteret dem første gang, hvis de fortsætter med ikke at nævne de upassende fakta – og yderligere to point på dage, hvor nyhedsorganisationen kører en opfølger og ikke nævner disse fakta. Publikationer med 10 point kommer i Indis Hall of Fame. Publikationer med op til 20 point vil modtage en fax med et billede af Joseph Stalin. (Chatterbox foretrækker ikke at bruge udtrykket “intellektuel uærlighed”, da det ville betyde, at kun intellektuelle er uærlige. Men Chatterbox kender ikke et andet, letforståeligt udtryk, der kan beskrive denne specielle forseelse).
 
Til undersøgelsesformålet bliver Wall Street Journal betragtet som en separat og speciel publikation, adskilt fra Journal, da det er, hvad den i bund og grund er. 

Journal fortsætter med at skrive, at Norma Kelsey - ven og ansat af Juanita Broaddrick og en af to mennesker, der støttede Broaddricks voldtægtsanklager, er datter af en mand, hvis mordere blev benådet af guvernør Bill Clinton. (En vigtig del af diskussionen i dagens New York Times går på, at Kelsey udtaler, at benådningen intet har at gøre med hendes udsagn.) Journal får et point for at undlade at nævne benådningen i deres opfølgende leder, skrevet af Dorothy Rabinowitz den 19. februar. Da man har skrevet om sagen tre gange siden den første leder, får den yderligere tre point. Og da man udgav en leder den 22. februar, hvori man klandrede resten af pressen for ikke at følge med i sagen – og stadig ikke selv nævnte benådningen – får de 2 ekstra point. Det giver i alt seks point. Chatterbox er sikker på, at Journal vil komme med et opfølgende indslag i aftenens udgave af NBC med sit eget Broaddrick-interview, hvilket betyder, at hvis Journal fortsat ikke går i aktion, er de i Indis Hall of Fame senest mandag!

Chatterbox overvejede at belønne Rabinowitz med bonuspoint (men opgav tanken) for endelig at have “overbevist” Broaddrick til at lave et interview med New York Times (hvilket Times skriver i dagens udgave). Men den videnskabelig metode tillader ingen afvigelser fra Indis Indeksets pointfordeling. Desuden var Rabinowitz' indsats på Times' vegne ikke direkte uetisk - blot forvirrende, eftersom de to aviser er stærke konkurrenter. Da Chatterbox spurgte Journals DC afdelingsleder, Alan Murray (Chatterbox' tidligere chef, der var så fornuftig ikke at gå ud med Broaddrick-historien) om en kommentar til, at en ansat på Journal, giver kilder videre til Times, svarede han: ”Jeg kan ikke kommentere, hvad der er sket. De gør deres, og vi gør vores”. Det skal Journals nyhedsansatte sige, når avisen laver store brølere. 

Rabinowitz har forklaret til Chatterbox, at hendes indsats for Times var langt mindre vigtig, end Times fik den til at lyde. "Frøken Broaddrick fortalte mig i søndags, at en journalist fra Times dukkede op i hendes hus, og at hun havde afvist at tale med ham", skrev Rabinowitz i en e-mail. "Jeg spurgte hende, hvorfor hun gerne ville tale med New York Post' Steve Dunleavy, men ikke med en fra Times. Hun sagde, at Dunleavy havde overrasket hende. Hun spurgte, om jeg mente, det var i orden at tale med ham fra Times. Jeg sagde, at det var ligeså meget i orden som at tale med Dunleavy. Hun sagde derpå ’Jeg er ked af, at jeg ikke gjorde det’, men ville gøre det, hvis han ringede igen. Jeg sendte denne besked videre til [Times’ journalist] Felicity Barringer, da vi chattede en anden dag. Så – sådan går det til, at jeg, i dagens udgave af New York Times, bliver beskrevet som værende den der – ene mand – ”endelig” fik hende til at genfortælle historien til New York Times. 


--Timothy Noah 
